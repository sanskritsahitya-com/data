{
"title": "नैषधीयचरितम्",
"chapters": [
{"number": "1", "name": "प्रथमः सर्गः"},
{"number": "2", "name": "द्वितीयः सर्गः"},
{"number": "3", "name": "तृतीयः सर्गः"},
{"number": "4", "name": "चतुर्थः सर्गः"},
{"number": "5", "name": "पञ्चमः सर्गः"},
{"number": "6", "name": "षष्ठः सर्गः"},
{"number": "7", "name": "सप्तमः सर्गः"},
{"number": "8", "name": "अष्टमः सर्गः"},
{"number": "9", "name": "नवमः सर्गः"},
{"number": "10", "name": "दशमः सर्गः"},
{"number": "11", "name": "एकादशः सर्गः"},
{"number": "12", "name": "द्वादशः सर्गः"},
{"number": "13", "name": "त्रयोदशः सर्गः"},
{"number": "14", "name": "चतुर्दशः सर्गः"},
{"number": "15", "name": "पञ्चदशः सर्गः"},
{"number": "16", "name": "षोडशः सर्गः"},
{"number": "17", "name": "सप्तदशः सर्गः"},
{"number": "18", "name": "अष्टादशः सर्गः"},
{"number": "19", "name": "एकोनविंशः सर्गः"},
{"number": "20", "name": "विंशः सर्गः"},
{"number": "21", "name": "एकविंशः सर्गः"},
{"number": "22", "name": "द्वाविंशः सर्गः"}],
"data": [
{"c": "1", "n": "1", "i": 1, "v": "निपीय यस्य क्षितिरक्षिणः कथाः तथाद्रियन्ते न बुधाः सुधामपि । नलः सितच्छत्रितकीर्तिमण्डलः स राशिरासीन्महसां महोज्ज्वलः ॥", "ch": {"n": "वंशस्थम्"}},
{"c": "1", "n": "2", "i": 2, "v": "रसैः कथा यस्य सुधावधीरिणी नलः स भूजानिरभूद्गुणाश्रयः । सुवर्णदण्डैकसितातपत्रितज्वलत्प्रतापावलिकीर्तिमण्डलः ॥", "ch": {"n": "वंशस्थम्"}},
{"c": "1", "n": "3", "i": 3, "v": "पवित्रमत्रातनुते जगद्युगे स्मृता रसक्षालनयेव यत्कथा । कथं न सा मद्गिरमाविलामपि स्वसेविनीमेव पवित्रयिष्यति ॥", "ch": {"n": "वंशस्थम्"}},
{"c": "1", "n": "4", "i": 4, "v": "अधीतिबोधाचरणप्रचारणैः दशाश्चतस्रः प्रणयन्नुपाधिभिः । चतुर्दशत्वं कृतवान् कुतः स्वयं न वेद्मि विद्यासु चतुर्दशस्वयम् ॥", "ch": {"n": "वंशस्थम्"}},
{"c": "1", "n": "5", "i": 5, "v": "अमुष्य विद्या रसनाग्रनर्तकी त्रयीव नीताङ्गगुणेन विस्तरम् । अगाहताष्टादशतां जिगीषया नवद्वयद्वीपपृथग्जयश्रियाम् ॥", "ch": {"n": "वंशस्थम्"}},
{"c": "1", "n": "6", "i": 6, "v": "दिगीशवृन्दांशविभूतिरीशिता दिशां सकामप्रसभावरोधिनीम् । बभार शास्त्राणि दृशं द्वयाधिकां निजत्रिनेत्रावतरत्वबोधिकाम् ॥", "ch": {"n": "वंशस्थम्"}},
{"c": "1", "n": "7", "i": 7, "v": "पदैश्चतुर्भिः सुकृते स्थिरीकृते कृतेऽमुना के न तपः प्रपेदिरे । भुवं यदेकाङ्घ्रिकनिष्ठया स्पृशन् दधावधर्मोऽपि कृशस्तपस्विताम् ॥", "ch": {"n": "वंशस्थम्"}},
{"c": "1", "n": "8", "i": 8, "v": "यदस्य यात्रासु बलोद्धतं रजः स्फुरत्प्रतापानलघूममञ्जिम । तदेव गत्वा पतितं सुधाम्बुधौ दधाति पङ्कीभवदङ्कतां विधौ ॥", "ch": {"n": "वंशस्थम्"}},
{"c": "1", "n": "9", "i": 9, "v": "स्फुरद्धनुर्निस्वनतद्धनाशुगप्रगल्भवृष्टिव्ययितस्य संगरे । निजस्य तेजःशिखिनः परश्शता वितेनुरिङ्गालमिवायशः परे ॥", "ch": {"n": "वंशस्थम्"}},
{"c": "1", "n": "10", "i": 10, "v": "अनल्पदग्धारिपुरानलोज्ज्वलैः निजप्रतापैर्वलयं ज्वलद्भुवः । प्रदक्षिणीकृत्य जयाय सृष्टया रराज नीराजनया स राजघः ॥", "ch": {"n": "वंशस्थम्"}},
{"c": "1", "n": "11", "i": 11, "v": "निवारितास्तेन महीतलेऽखिले निरीतिभावं गमितेऽतिवृष्टयः । न तत्यजुर्नूनमनन्यविश्रमाः प्रतीपभूपालमृगीदृशां दृशः ॥", "ch": {"n": "वंशस्थम्"}},
{"c": "1", "n": "12", "i": 12, "v": "सितांशुवर्णैर्वयति स्म तद्गुणैः महासिवेम्नः सहकृत्वरी बहुम् । दिगङ्गनाङ्गावरणं रणाङ्गणे यशः पटं तद्भटचातुरीतुरी ॥", "ch": {"n": "वंशस्थम्"}},
{"c": "1", "n": "13", "i": 13, "v": "प्रतीपभूपैरिव किं ततो भिया विरुद्धधर्मैरपि भेत्तृतोज्झिता । अमित्रजिन्मित्रजिदोजसा स यद्विचारदृक्चारदृगप्यवर्तत ॥", "ch": {"n": "वंशस्थम्"}},
{"c": "1", "n": "14", "i": 14, "v": "तदोजसस्तद्यशसः स्थिताविमौ वृथेति चित्ते कुरुते यदा यदा । तनोति भानोः परिवेषकैतवात्तदा विधिः कुण्डलनां विधोरपि ॥", "ch": {"n": "वंशस्थम्"}},
{"c": "1", "n": "15", "i": 15, "v": "अयं दरिद्रो भवितेति वैधसीं विपिं ललाटेऽर्थिजनस्य जाग्रतीम् । मृषा न चक्रेऽल्पितकल्पपादपः प्रणीय दारिद्रदरिद्रतां नलः ॥", "ch": {"n": "वंशस्थम्"}},
{"c": "1", "n": "16", "i": 16, "v": "विभज्य मेरुर्न यदर्थिसात्कृतो न सिन्धुरुत्सर्गजलव्ययैर्मरुः । अमानि तत्तेन निजायशोयुगं द्विफालबद्धाश्चिकुराः शिरः स्थितम् ॥", "ch": {"n": "वंशस्थम्"}},
{"c": "1", "n": "17", "i": 17, "v": "अजस्रमभ्यासमुपेयुषा समं मुदैव देवः कविना बुधेन च । दधौ पटीयान्समयं नयन्नयं  दिनेश्वरश्रीरुदयं दिने दिने ॥", "ch": {"n": "वंशस्थम्"}},
{"c": "1", "n": "18", "i": 18, "v": "अधोविधानात्कमलप्रवालयोः शिरःसु दानादखिलक्षमाभुजाम् । पुरेदमूर्ध्वं भवतीति वेधसा पदं किमस्याङ्कितमूर्ध्वरेखया ॥", "ch": {"n": "वंशस्थम्"}},
{"c": "1", "n": "19", "i": 19, "v": "जगज्जयं तेन च कोशमक्षयं प्रणीतवान्शैशवशेषवानयम् । सखा रतीशस्य ऋतुर्यथा वनं वपुस्तथालिङ्गदथास्य यौवनम् ॥", "ch": {"n": "वंशस्थम्"}},
{"c": "1", "n": "20", "i": 20, "v": "अधारि पद्मेषु तदङ्घ्रिणा घृणा क्व तच्छयच्छायलवोऽपि पल्लवे । तदास्यदास्येऽपि गतोऽधिकारितां न शारदः पार्विकशर्वरीशः॥", "ch": {"n": "वंशस्थम्"}},
{"c": "1", "n": "21", "i": 21, "v": "किमस्य लोम्नां कपटेन कोटिभिः विधिर्न लेखाभिरजीगणद्गुणान् । न रोमकूपौघमिषाज्जगत्कृता कृताश्च किं दूषणशून्यबिन्दवः ॥", "ch": {"n": "वंशस्थम्"}},
{"c": "1", "n": "22", "i": 22, "v": "अमुष्य दोर्भ्यामरिदुर्गलुण्ठने ध्रुवं गृहीतार्गलदीर्घपीनता ।उरः श्रिया तत्र च गोपुरस्फुरत्कपाटदुर्धर्षतिरःप्रसारिता ॥", "ch": {"n": "वंशस्थम्"}},
{"c": "1", "n": "23", "i": 23, "v": "स्वकेलिलेशस्मितनिन्दितेन्दुनो निजांशदृक्तर्जितपद्मसंपदः । अतद्द्वयीजित्वरसुन्दरान्तरे न तन्मुखस्य प्रतिमा चराचरे ॥", "ch": {"n": "वंशस्थम्"}},
{"c": "1", "n": "24", "i": 24, "v": "सरोरुहं तस्य दृशैव निर्जितं जिताः स्मितेनैव विधोरपि श्रियः । कुतः परं भव्यमहो महीयसी तदाननस्योपमितौ दरिद्रता ॥", "ch": {"n": "वंशस्थम्"}},
{"c": "1", "n": "25", "i": 25, "v": "स्ववालभारस्य तदुत्तमाङ्गजैः समं चमर्येव तुलाभिलाषिणः । अनागसे शंसति बालचापलं पुनः पुनः पुच्छविलोलनच्छलात् ॥", "ch": {"n": "वंशस्थम्"}},
{"c": "1", "n": "26", "i": 26, "v": "महीभृतस्तस्य च मन्मथश्रिया निजस्य चित्तस्य च तं प्रतीच्छया । द्विधा नृपे तत्र जगत्त्रयीभुवां नतभ्रुवां मन्मथविभ्रमोऽभवत् ॥", "ch": {"n": "वंशस्थम्"}},
{"c": "1", "n": "27", "i": 27, "v": "निमीलनभ्रंशजुषा दृशा भृशं निपीय तं यस्त्रिदशीर्भिरर्जितः । अमूस्तमभ्यासभरं विवृण्वते निमेषनिःस्वैरधुनापि लोचनैः ॥", "ch": {"n": "वंशस्थम्"}},
{"c": "1", "n": "28", "i": 28, "v": "अदस्तदाकर्णि फलाढ्यजीवितं दृशोर्द्वयं नस्तदवीक्षि चाफलम् । इति स्म चक्षुःश्रवसां प्रिया नले स्तुवन्ति निन्दन्ति हृदा तदात्मनः ॥", "ch": {"n": "वंशस्थम्"}},
{"c": "1", "n": "29", "i": 29, "v": "विलोकयन्तीभिरजस्रभावनाबलादमुं नेत्रनिमीलनेष्वपि । अलम्भि मर्त्याभिरमुष्य दर्शने न विघ्नलेशोऽपि निमेषनिर्मितिः ॥", "ch": {"n": "वंशस्थम्"}},
{"c": "1", "n": "30", "i": 30, "v": "न का निशि स्वप्नगतं ददर्श तं जगाद गोत्रस्खलिते च का न तम् । तदात्मताध्यातधवा रते च का चकार वा न स्वमनोभवोद्भवम् ॥", "ch": {"n": "वंशस्थम्"}},
{"c": "1", "n": "31", "i": 31, "v": "श्रियास्य योग्याहमिति स्वमीक्षितुं करे तमालोक्य सुरूपया धृतः । विहाय भैमीमपदर्पया कया न दर्पणः श्वासमलीमसः कृतः ॥", "ch": {"n": "वंशस्थम्"}},
{"c": "1", "n": "32", "i": 32, "v": "यथोह्यमानः खलु भोगभोजिना प्रसह्य वैरोचनिजस्य पत्तनम् । विदर्भजाया मदनस्तथा मनोनलावरुद्धं वयसैव वेशितः ॥", "ch": {"n": "वंशस्थम्"}},
{"c": "1", "n": "33", "i": 33, "v": "नृपेऽनुरूपे निजरूपसंपदां दिदेश तस्मिन्बहुशः श्रुतिं गते । विशिष्य सा भीमनरेन्द्रनन्दना मनोभवाज्ञैकवशंवदं मनः ॥", "ch": {"n": "वंशस्थम्"}},
{"c": "1", "n": "34", "i": 34, "v": "उपासनामेत्य पितुः स्म रज्यते दिने दिने सावसरेषु बन्दिनाम् । पठत्सु तेषु प्रतिभूपतीनलं विनिद्ररोमाजनि शृण्वती नलम् ॥", "ch": {"n": "वंशस्थम्"}},
{"c": "1", "n": "35", "i": 35, "v": "कथाप्रसङ्गेषु मिथः सखीमुखात्तृणेऽपि तन्व्या नलनामनि श्रुते । द्रुतं विधूयान्यदभूयतानया मुदा तदाकर्णनसज्जकर्णया ॥", "ch": {"n": "वंशस्थम्"}},
{"c": "1", "n": "36", "i": 36, "v": "स्मरात्परासोरनिमेषलोचनाद्बिभेमि तद्भिन्नमुदाहरेति सा । जनेन यूनः स्तुवता तदास्पदे निदर्शनं नैषधमभ्यषेचयत् ॥", "ch": {"n": "वंशस्थम्"}},
{"c": "1", "n": "37", "i": 37, "v": "नलस्य पृष्टा निषधागता गुणान्मिषेण दूतद्विजबन्दिचारणाः । निपीय तत्कीर्तिकथामथानया चिराय तस्थे विमनायमानया ॥", "ch": {"n": "वंशस्थम्"}},
{"c": "1", "n": "38", "i": 38, "v": "प्रियं प्रियां च त्रिजगज्जयिश्रियौ लिखाधिलीलागृहभित्ति कावपि । इति स्म सा कारुवरेण लेखितं नलस्य च स्वस्य च सख्यमीक्षते ॥", "ch": {"n": "वंशस्थम्"}},
{"c": "1", "n": "39", "i": 39, "v": "मनोरथेन स्वपतीकृतं नलं निशि क्व सा न स्वपति स्म पश्यति । अदृष्टमप्यर्थमदृष्टवैभवात्करोति सुप्तिर्जनदर्शनातिथिम् ॥", "ch": {"n": "वंशस्थम्"}},
{"c": "1", "n": "40", "i": 40, "v": "निमीलितादक्षियुगाच्च निद्रया हृदोऽपि बाह्येन्द्रियमौनमुद्रितात् । अदर्शि संगोप्य कदाप्यवीक्षितो रहस्यमस्याः स महन्महीपतिः ॥", "ch": {"n": "वंशस्थम्"}},
{"c": "1", "n": "41", "i": 41, "v": "अहो अहोभिर्महिमा हिमागमेऽ– प्यभिप्रपेदे प्रति तां स्मरार्दिताम् । तपर्तुपूर्तावपि मेदसां भरा विभावरीभिर्बिभरांबभूविरे ॥", "ch": {"n": "वंशस्थम्"}},
{"c": "1", "n": "42", "i": 42, "v": "स्वकान्तिकीर्तिव्रजमौक्तिकस्रजः श्रयन्तमन्तर्घटनागुणश्रियम् । कदाचिदस्या युवधैर्यलोपिनं नलोऽपि लोकादशृणोद्गुणोत्करम् ॥", "ch": {"n": "वंशस्थम्"}},
{"c": "1", "n": "43", "i": 43, "v": "तमेव लब्ध्वावसरं ततः स्मरः शरीरशोभाजयजातमत्सरः । अमोघशक्त्या निजयेन मूर्तया तया विनिर्जेतुमियेष नैषधम् ॥", "ch": {"n": "वंशस्थम्"}},
{"c": "1", "n": "44", "i": 44, "v": "अकारि तेन श्रवणातिथिर्गुणः क्षमाभुजा भीमनृपात्मजालयः । तदुच्चधैर्यव्ययसंहितेषुणा स्मरेण च स्वात्मशरासनाश्रयः ॥", "ch": {"n": "वंशस्थम्"}},
{"c": "1", "n": "45", "i": 45, "v": "अमुष्य धीरस्य जयाय साहसी तदा खलु ज्यां विशिखैः सनाथयन् । निमज्जयामास यशांसि संशये स्मरस्त्रिलोकीविजयार्जितान्ययि ॥", "ch": {"n": "वंशस्थम्"}},
{"c": "1", "n": "46", "i": 46, "v": "अनेन भैमीं घटयिष्यतस्तथा विधेरवन्ध्येच्छतया व्यलासि तत् । अभेदि तत्तादृगनङ्गमार्गणैर्यदस्य पौष्पैरपि धैर्यकञ्चुकम् ॥", "ch": {"n": "वंशस्थम्"}},
{"c": "1", "n": "47", "i": 47, "v": "किमन्यदद्यापि यदस्त्रतापितः पितामहो वारिजमाश्रयत्यहो । स्मरं तनुच्छायतया तमात्मनः शशाक शङ्के स न लङ्घितुं नलः ॥", "ch": {"n": "वंशस्थम्"}},
{"c": "1", "n": "48", "i": 48, "v": "उरोभुवा कुम्भयुगेन जृम्भितं नवोपहारेण वयः कृतेन किम् । त्रपासरिद्दुर्गमपि प्रतीर्य सा नलस्य तन्वी हृदयं विवेश यत् ॥", "ch": {"n": "वंशस्थम्"}},
{"c": "1", "n": "49", "i": 49, "v": "अपह्नुवानस्य जनाय यन्निजामधीरतामस्य कृतं मनोभुवा । अबोधि तज्जागरदुःखसाक्षिणी निशा च शय्या च शशाङ्ककोमला", "ch": {"n": "वंशस्थम्"}},
{"c": "1", "n": "50", "i": 50, "v": "स्मरोपतप्तोऽपि भृशं न स प्रभुर्विदर्भराजं तनयामयाचत । त्यजन्त्यसूञ्शर्म च मानिनो वरं त्यजन्ति न त्वेकमयाचितव्रतम् ॥", "ch": {"n": "वंशस्थम्"}},
{"c": "1", "n": "51", "i": 51, "v": "मृषाविषादाभिनयादयं क्वचिज्जुगोप निःश्वासततिं वियोगजाम् । विलेपनस्याधिकचन्द्रभागताविभावनाच्चापललाप पाण्डुताम् ॥", "ch": {"n": "वंशस्थम्"}},
{"c": "1", "n": "52", "i": 52, "v": "शशाक निह्नोतुमये न तत्प्रियामयं बभाषे यदलीकवीक्षिताम् । समाज एवालपितासु वैणिकैर्मुमूर्च्छ यत्पञ्चममूर्च्छनासु च ॥", "ch": {"n": "वंशस्थम्"}},
{"c": "1", "n": "53", "i": 53, "v": "अवाप सापत्रपतां स भूपतिर्जितेन्द्रियाणां धुरि कीर्तितस्थितिः । असंवरे शंबरवैरिविक्रमे क्रमेण तत्र स्फुटतामुपेयुषि ॥", "ch": {"n": "वंशस्थम्"}},
{"c": "1", "n": "54", "i": 54, "v": "अलं नलं रोद्धुममी किलाभवन्गुणा विवेकप्रमुखा न चापलम् । स्मरः स रत्यामनिरुद्धमेव यत्सृजत्ययं सर्गनिसर्ग ईदृशः ॥", "ch": {"n": "वंशस्थम्"}},
{"c": "1", "n": "55", "i": 55, "v": "अनङ्गचिह्नं स विना शशाक नो यदासितुं संसदि यत्नवानपि । क्षणं तदारामविहारकैतवान्निषेवितुं देशमियेष निर्जनम् ॥", "ch": {"n": "वंशस्थम्"}},
{"c": "1", "n": "56", "i": 56, "v": "अथ श्रिया भर्त्सितमत्स्यलाच्छनः समं वयस्यैः स्वरहस्यवेदिभिः । पुरोपकण्ठोपवनं किलेक्षिता दिदेश यानाय निदेशकारिणः ॥", "ch": {"n": "वंशस्थम्"}},
{"c": "1", "n": "57", "i": 57, "v": "अमी ततस्तस्य विभूषितं सितं जवेऽपि मानेऽपि च पौरुषाधिकम् । उपाहरन्नश्वमजस्रचञ्चलैः खुराञ्चलैः क्षोदितमन्दुरोदरम् ॥", "ch": {"n": "वंशस्थम्"}},
{"c": "1", "n": "58", "i": 58, "v": "अथान्तरेणावटुगामिनाध्वना निशीथिनीनाथमहः सहोदरैः । निगालगाद्देवमणेरिवोत्थितैर्विराजितं केसरकेशरश्मिभिः ॥", "ch": {"n": "वंशस्थम्"}},
{"c": "1", "n": "59", "i": 59, "v": "अजस्रभूमीतटकुट्टनोत्थितैरुपास्यमानं चरणेषु रेणुभिः । रयप्रकर्षाध्ययनार्थमागतैर्जनस्य चेतोभिरिवाणिमाङ्कितैः ॥", "ch": {"n": "वंशस्थम्"}},
{"c": "1", "n": "60", "i": 60, "v": "चलाचलप्रोथतया महीभृते स्ववेगदर्पानिव वक्तुमुत्सुकम् । अलं गिरा वेद किलायमाशयं स्वयं हयस्येति च मौनमास्थितम् ॥", "ch": {"n": "वंशस्थम्"}},
{"c": "1", "n": "61", "i": 61, "v": "महारथस्याध्वनि चक्रवर्तिनः परानपेक्षोद्वहनाद्यशः सितम् । रदावदातांशुमिषादनीदृशां हसन्तमन्तर्बलमर्वतां रवेः ॥", "ch": {"n": "वंशस्थम्"}},
{"c": "1", "n": "62", "i": 62, "v": "सितत्विषश्चञ्चलतामुपेयुषो मिषेण पुच्छस्य च केसरस्य च । स्फुटं चलच्चामरयुग्मचिह्ननैरनिह्नुवानं निजवाजिराजताम् ॥", "ch": {"n": "वंशस्थम्"}},
{"c": "1", "n": "63", "i": 63, "v": "अपि द्विजिह्वाभ्यवहारपौरुषे मुखानुषक्तायतवल्गुवल्गया । उपेयिवांसं प्रतिमल्लतां रयस्मये जितस्य प्रसभं गरुत्मतः ॥", "ch": {"n": "वंशस्थम्"}},
{"c": "1", "n": "64", "i": 64, "v": "स सिन्धुजं शीतमहः सहोदरं हरन्तमुच्चैःश्रवसः श्रियं हयम् । जिताखिलक्ष्माभृदनल्पलोचनस्तमारुरोह क्षितिपाकशासनः ॥", "ch": {"n": "वंशस्थम्"}},
{"c": "1", "n": "65", "i": 65, "v": "निजा मयूखा इव तीक्ष्णदीधितिं स्फुटारविन्दाङ्कितपाणिपङ्कजम् । तमश्ववारा जवनाश्वयायिनं प्रकाशरूपा मनुजेशमन्वयुः ॥", "ch": {"n": "वंशस्थम्"}},
{"c": "1", "n": "66", "i": 66, "v": "चलन्नलंकृत्य महारयं हयं स्ववाहवाहोचितवेषपेशलः । प्रमोदनिःस्पन्दतराक्षिपक्ष्मभिर्व्यलोकि लोकैर्नगरालयैर्नलः ॥", "ch": {"n": "वंशस्थम्"}},
{"c": "1", "n": "67", "i": 67, "v": "क्षणादथैष क्षणदापतिप्रभः प्रभञ्जनाध्येयजवेन वाजिना । सहैव ताभिर्जनदृष्टिवृष्टिभिर्बहिः पुरोऽभूत्पुरुहूतपौरुषः ॥", "ch": {"n": "वंशस्थम्"}},
{"c": "1", "n": "68", "i": 68, "v": "ततः प्रतीच्छ प्रहरेति भाषिणी परस्परोल्लासितशल्यपल्लवे । मृषामृघं सादिबले कुतूहलान्नलस्य नासीरगते वितेनतुः ॥", "ch": {"n": "वंशस्थम्"}},
{"c": "1", "n": "69", "i": 69, "v": "प्रयातुमस्माकमियं कियत्पदं धरा तदम्भोधिरपि स्थलायताम् । इतीव वाहैर्निजवेगदर्पितैः पयोधिरोधक्षममुद्धतं रजः ॥", "ch": {"n": "वंशस्थम्"}},
{"c": "1", "n": "70", "i": 70, "v": "हरेर्यदक्रामि पदैककेन खं पदैश्चतुर्भिः क्रमणेऽपि तस्य नः । त्रपा हरीणामिति नम्रिताननैर्न्यवर्ति तैरर्धनभः कृतक्रमैः ॥", "ch": {"n": "वंशस्थम्"}},
{"c": "1", "n": "71", "i": 71, "v": "चमूचरास्तस्य नृपस्य सादिनो जिनोक्तिषु श्राद्धतयेव सैन्धवाः । विहारदेशं तमवाप्य मण्डलीमकारयन्भूरितुरंगमानपि ॥", "ch": {"n": "वंशस्थम्"}},
{"c": "1", "n": "72", "i": 72, "v": "द्विषद्भिरेवास्य विलङ्घिता दिशो यशोभिरेवाब्धिरकारि गोष्पदम् । इतीव धारामवधीर्य मण्डलीक्रियाश्रियाऽमण्डि तुरंगमैः स्थली ॥", "ch": {"n": "वंशस्थम्"}},
{"c": "1", "n": "73", "i": 73, "v": "अचीकरच्चारु हयेन या भ्रमीर्निजातपत्रस्य तलस्थले नलः । मरुत्किमद्यापि न तासु शिक्षते वितत्य वात्यामयचक्रङ्क्रमान् ॥", "ch": {"n": "वंशस्थम्"}},
{"c": "1", "n": "74", "i": 74, "v": "विवेश गत्वा स विलासकाननं ततः क्षणात्क्षोणिपतिर्धृतीच्छया । प्रवालरागच्छुरितं सुषुप्सया हरिर्धनच्छायमिवार्णसां निधिम् ॥", "ch": {"n": "वंशस्थम्"}},
{"c": "1", "n": "75", "i": 75, "v": "वनान्तपर्यन्तमुपेत्य सस्पृहं क्रमेण तस्मिन्नवतीर्णदृक्पथे । न्यवर्ति दृष्टिप्रकरैः पुरौकसामनुव्रजद्बन्धुसमाजबन्धुभिः ॥", "ch": {"n": "वंशस्थम्"}},
{"c": "1", "n": "76", "i": 76, "v": "ततः प्रसूने च फले च मञ्जुले स संमुखस्थाङ्गुलिना जनाधिपः । निवेद्यमानं वनपालपाणिना व्यालोकयत्काननकामनीयकम् ॥", "ch": {"n": "वंशस्थम्"}},
{"c": "1", "n": "77", "i": 77, "v": "फलानि पुष्पाणि च पल्लवे करे वयोतिपातोद्गतवातवेपिते । स्थितैः समादाय महर्षिवार्धकाद्वने तदातिथ्यमशिक्षि शाखिभिः ॥", "ch": {"n": "वंशस्थम्"}},
{"c": "1", "n": "78", "i": 78, "v": "विनिद्रपत्रालिगतालिकैतवान्मृगाङ्कचूडामणिवर्जनार्जितम् । दधानमाशासु चरिष्णु दुर्यशः स कौतुकी तत्र ददर्श केतकम् ॥", "ch": {"n": "वंशस्थम्"}},
{"c": "1", "n": "79", "i": 79, "v": "वियोगभाजां हृदि कण्टकैः कटुर्निधीयसे कर्णिशरः स्मरेण यत् । ततो दुराकर्षतया तदन्तकृद्विगीयसे मन्मथदेहदाहिना ॥", "ch": {"n": "वंशस्थम्"}},
{"c": "1", "n": "80", "i": 80, "v": "त्वदग्रसूचीसचिवेन कामिनोर्मनोभवः सीव्यति दुर्यशःपटौ । स्फुटं स पत्रैः करपत्रमूर्तिभिर्वियोगिहृद्दारुणि दारुणायते ॥", "ch": {"n": "वंशस्थम्"}},
{"c": "1", "n": "81", "i": 81, "v": "धनुर्मधुस्विन्नकरोऽपि भीमजापरं परागैस्तव धूलिहस्तयन् । प्रसूनधन्वा शरसात्करोति मामिति क्रुधाक्रुश्यत तेन कैतकम् ॥", "ch": {"n": "वंशस्थम्"}},
{"c": "1", "n": "82", "i": 82, "v": "विदर्भसुभ्रूस्तनतुङ्गताप्तये घटानिवापश्यदलं तपस्यतः । फलानि धूमस्य धयानधोमुखान्स दाडिमे दोहदधूपिनि द्रुमे ॥", "ch": {"n": "वंशस्थम्"}},
{"c": "1", "n": "83", "i": 83, "v": "वियोगिनीमैक्षत दाडिमीमसौ प्रियस्मृतेः स्पष्टमुदीतकण्टकाम् । फलस्तनस्थानविदीर्णरागिहृद्विशच्छुकास्यस्मरकिंशुकाशुगाम् ॥", "ch": {"n": "वंशस्थम्"}},
{"c": "1", "n": "84", "i": 84, "v": "स्मरार्धचन्द्रेषुनिभे क्रशीयसां स्फुटं पलाशेऽध्वजुषां पलाशनात् । स वृन्तमालोकत खण्डमन्वितं वियोगिहृत्खण्डिनि कालखण्डजम् ॥", "ch": {"n": "वंशस्थम्"}},
{"c": "1", "n": "85", "i": 85, "v": "नवा लता गन्धवहेन चुम्बिता करम्बिताङ्गी मकरन्दशीकरैः । दृशा नृपेण स्मितशोभिकुञ्चला दरादराभ्यां दरकम्पिनी पपे ॥", "ch": {"n": "वंशस्थम्"}},
{"c": "1", "n": "86", "i": 86, "v": "विचिन्वतीः पान्थपतङ्गहिंसनैरपुण्यकर्माण्यलिकज्जलच्छलात् । व्यलोकयच्चम्पककोरकावलीः स शम्बरारेर्बलिदीपिका इव ॥", "ch": {"n": "वंशस्थम्"}},
{"c": "1", "n": "87", "i": 87, "v": "अमन्यतासौ कुसुमेषुगर्भगं परागमन्धंकरणं वियोगिनाम् । स्मरेण मुक्तेषु पुरा पुरारये तदङ्गभस्मेव शरेषु संगतम् ॥", "ch": {"n": "वंशस्थम्"}},
{"c": "1", "n": "88", "i": 88, "v": "पिकाद्वने शृण्वति भृङ्गहुंकृतैर्दशामुदञ्चत्करुणे वियोगिनाम् । अनास्थया सूनकरप्रसारिणीं ददर्श दूनः स्थलपद्मिनीं नलः ॥", "ch": {"n": "वंशस्थम्"}},
{"c": "1", "n": "89", "i": 89, "v": "रसालसालः समदृश्यतामुना स्फुरद्द्विरेफारवरोषहुंकृतिः । समीरलोलैर्मुकुलैर्वियोगिने जनाय दित्सन्निव तर्जनाभियम् ॥", "ch": {"n": "वंशस्थम्"}},
{"c": "1", "n": "90", "i": 90, "v": "दिने दिने त्वं तनुरेधि रेऽधिकं पुनः पुनर्मूर्च्छ च तापमृच्छ च । इतीव पान्थाञ्शपतः पिकान्द्विजान्सखेदमैक्षिष्ट स लोहितेक्षणान् ॥", "ch": {"n": "वंशस्थम्"}},
{"c": "1", "n": "91", "i": 91, "v": "अलिस्रजा कुड्मलमुच्चशेखरं निपीय चाम्पेयमधीरया धिया । स धूमकेतुं विषदे वियोगिनामुदीतमातङ्कितवानशङ्कत ॥", "ch": {"n": "वंशस्थम्"}},
{"c": "1", "n": "92", "i": 92, "v": "गलत्परागं भ्रमिभङ्गिभिः पतत्प्रसक्तभृङ्गावलि नागकेसरम् । स मारनाराचनिघर्षणस्खलज्ज्वलत्कणं शाणमिव व्यलोकयत् ॥", "ch": {"n": "वंशस्थम्"}},
{"c": "1", "n": "93", "i": 93, "v": "तदङ्गमुद्दिश्य सुगन्धि पातुकाः शिलीमुखालीः कुसुमाद्गुणस्पृशः । स्वचापदुर्निर्गतमार्गणभ्रमात्स्मरः स्वनन्तीरवलोक्य लज्जितः ॥", "ch": {"n": "वंशस्थम्"}},
{"c": "1", "n": "94", "i": 94, "v": "मरुल्ललत्पल्लवकण्टकैः क्षतं समुच्छलच्चन्दनसारसौरभम् । स वारनारीकुचसंचितोपमं ददर्श मालूरफलं पचेलिमम् ॥", "ch": {"n": "वंशस्थम्"}},
{"c": "1", "n": "95", "i": 95, "v": "युवद्वयीचित्तनिमज्जनोचितप्रसूनशून्येतरगर्भगह्वरम् । स्मरेषुधीकृत्य धिया भयान्धसा स पाटलायाः स्तबकं प्रकम्पितः ॥", "ch": {"n": "वंशस्थम्"}},
{"c": "1", "n": "96", "i": 96, "v": "मुनिद्रुमः कोरकितः शितिद्युतिर्वनेऽमनाऽमन्यत सिंहिकासुतः । तमिस्रपक्षत्रुटिकूटभक्षितं कलाकलापं किल वैधवं वमन् ॥", "ch": {"n": "वंशस्थम्"}},
{"c": "1", "n": "97", "i": 97, "v": "पुरा हठाक्षिप्ततुषारपाण्डुरच्छदावृतेर्वीरुधि बद्धविभ्रमाः । मिलत्रिमीलं ससृजुर्विलोकिता नभस्वतस्तं कुसुमेषु केलयः ॥", "ch": {"n": "वंशस्थम्"}},
{"c": "1", "n": "98", "i": 98, "v": "गता यदुत्सङ्गतले विशालतां द्रुमाः शिरोभिः फलगौरवेण ताम् । कथं न धात्रीमतिमात्रनामितैः स वन्दमानानभिनन्दति स्म तान् ॥", "ch": {"n": "वंशस्थम्"}},
{"c": "1", "n": "99", "i": 99, "v": "नृपाय तस्मै हिमितं वनानिलैः सुधीकृतं पुष्परसैरहर्महः । विनिर्मितं केतकरेणुभिः सितं  वियोगिनेऽदत्त न कौमदीमुदः ॥", "ch": {"n": "वंशस्थम्"}},
{"c": "1", "n": "100", "i": 100, "v": "अयोगभाजोऽपि नृपस्य पश्यता तदेव साक्षादमृतांशुमाननम् । पिकेन रोषारुणचक्षुषा मुहुः कुहूरुताहूयत चन्द्रवैरिणी ॥", "ch": {"n": "वंशस्थम्"}},
{"c": "1", "n": "101", "i": 101, "v": "अशोकमर्थान्वितनामताशयागतान् शरण्यं गृहशोचिनोऽध्वगान् । अमन्यतावन्तमिवैष पल्लवैः प्रतीष्टकामज्वलदस्त्रजालकम् ॥", "ch": {"n": "वंशस्थम्"}},
{"c": "1", "n": "102", "i": 102, "v": "विलासवापीतटवीचिवादनात्पिकालिगीतेः शिखिलास्यलाघवात् । वनेऽपि तौर्यत्रिकमारराध तं क्व भोगमाप्नोति न भाग्यभाग्जनः ॥", "ch": {"n": "वंशस्थम्"}},
{"c": "1", "n": "103", "i": 103, "v": "तदर्थमध्याप्य जनेन तद्वने शुका विमुक्ताः पटवस्तमस्तुवन् । स्वरामृतेनोपजगुश्च सारिकास्तथैव तत्पौरुषगायनीकृताः ॥", "ch": {"n": "वंशस्थम्"}},
{"c": "1", "n": "104", "i": 104, "v": "इतीष्टगन्धाढ्यमटन्नसौ वनं पिकोपगीतोऽपि शुकस्तुतोऽपि च । अविन्दतामोदभरं बहिश्चरं विदर्भसुभ्रूविरहेण नान्तरम् ॥", "ch": {"n": "वंशस्थम्"}},
{"c": "1", "n": "105", "i": 105, "v": "करेण मीनं निजकेतनं दधद्द्रुमालवालाम्बुनिवेशशङ्कया । व्यतर्कि सर्वर्तुघने घने मधुं स मित्रमत्रानुसरन्निव स्मरः ॥", "ch": {"n": "वंशस्थम्"}},
{"c": "1", "n": "106", "i": 106, "v": "लताबलालास्यकलागुरुस्तरुप्रसूनगन्धोत्करपश्यतोहरः । असेवतामुं मधुगन्धवारिणि प्रणीतलीलाप्लवनो वनानिलः ॥", "ch": {"n": "वंशस्थम्"}},
{"c": "1", "n": "107", "i": 107, "v": "अथ स्वमादाय भयेन मन्थनाच्चिरत्नरत्नाधिकमुच्चितं चिरात् । निलीय तस्मिन्निव सन्नपांनिधिर्वने तडाको ददृशेऽवनीभुजा ॥", "ch": {"n": "वंशस्थम्"}},
{"c": "1", "n": "108", "i": 108, "v": "पयोनिलीनाभ्रमुकामुकावलीरदाननन्तोरगपुच्छसुच्छवीन् । जलार्धरुद्धस्य तटान्तभूमिदो मृणालजालस्य मिषाद्बभार यः ॥", "ch": {"n": "वंशस्थम्"}},
{"c": "1", "n": "109", "i": 109, "v": "तटान्तविश्रान्ततुरंगमच्छटास्फुटानुविम्बोदयचुम्बनेन यः । बभौ चलद्वीचिकशान्तशातनैः सहस्रमुच्चैःश्रवसामिवाश्रयन् ॥", "ch": {"n": "वंशस्थम्"}},
{"c": "1", "n": "110", "i": 110, "v": "सिताम्बुजानां निवहस्य यश्छलाद्बभावलिश्यामलितोदरश्रियाम् । तमः समच्छायकलङ्कसंकुलं कुलं सुधांशोर्बहुलं वहन् बहु ॥", "ch": {"n": "वंशस्थम्"}},
{"c": "1", "n": "111", "i": 111, "v": "रथाङ्गभाजा कमलानुषङ्गिणा शिलीमुखस्तोमसखेन शार्ङ्गिणा । सरोजिनीस्तम्बकदम्बकैतवान्मृणालशेषाहिभुवान्वयायि यः ॥", "ch": {"n": "वंशस्थम्"}},
{"c": "1", "n": "112", "i": 112, "v": "तरङ्गिणीरङ्कजुषः स्ववल्लभास्तरङ्गरेखा बिभरांबभूव यः । दरोद्गतैः कोकनदौघकोरकैर्धृतप्रवालाङ्कुरसंचयश्च यः ॥", "ch": {"n": "वंशस्थम्"}},
{"c": "1", "n": "113", "i": 113, "v": "महीयसः पङ्कजमण्डलस्य यश्छलेन गौरस्य च मेचकस्य च । नलेन मेने सलिले निलीनयोस्त्विषं विमुञ्चन्विधुकालकूटयोः ॥", "ch": {"n": "वंशस्थम्"}},
{"c": "1", "n": "114", "i": 114, "v": "चलीकृता यत्र तरङ्गरिङ्गणैरबालशैवाललतापरम्पराः । ध्रुवं दधुर्वाडवहव्यवाडवस्थितिप्ररोहत्तमभूमधूमताम् ॥", "ch": {"n": "वंशस्थम्"}},
{"c": "1", "n": "115", "i": 115, "v": "प्रकाममादित्यमवाप्य कण्टकैः करम्बितामोदभरं विवृण्वती । धृतस्फुटश्रीगृहविग्रहा दिवा सरोजिनी यत्प्रभवाप्सरायिता ॥", "ch": {"n": "वंशस्थम्"}},
{"c": "1", "n": "116", "i": 116, "v": "यदम्बुपूरप्रतिबिम्बितायतिर्मरुत्तरङ्गैस्तरलस्तटद्रुमः । निमज्ज्य मैनाकमहीभृतः सतस्ततान पक्षान्धुवतः सपक्षताम् ॥", "ch": {"n": "वंशस्थम्"}},
{"c": "1", "n": "117", "i": 117, "v": "पयोधिलक्ष्मीमुषि केलिपल्वले रिरंसुहंसीकलनादसादरम् । स तत्र चित्रं विचरन्तमन्तिके हिरण्मयं हंसमबोधि नैषधः ॥", "ch": {"n": "वंशस्थम्"}},
{"c": "1", "n": "118", "i": 118, "v": "प्रियासु बालासु रतक्षमासु च द्विपत्रितं पल्लवितं च बिभ्रतम् । स्मरार्जितं रागमहीरुहाङ्कुरं मिषेण चञ्च्वोश्चरणद्वयस्य च ॥", "ch": {"n": "वंशस्थम्"}},
{"c": "1", "n": "119", "i": 119, "v": "महीमहेन्द्रस्तमवेक्ष्य स क्षणं शकुन्तमेकान्तमनोविनोदिनम् । प्रियावियोगाद्विधुरोऽपि निर्भरं कुतूहलाक्रान्तमना मनागभूत् ॥", "ch": {"n": "वंशस्थम्"}},
{"c": "1", "n": "120", "i": 120, "v": "अवश्यभव्येष्वनवग्रहग्रहा यया दिशा धावति वेधसः स्पृहा । तृणेन वात्येव तयानुगम्यते जनस्य चित्तेन भृशावशात्मना ॥", "ch": {"n": "वंशस्थम्"}},
{"c": "1", "n": "121", "i": 121, "v": "अथावलम्ब्य क्षणमेकपादिकां तदा निदद्रावुपपल्वलं खगः । स तिर्यगावर्जितकंधरः शिरः पिधाय पक्षेण रतिक्लमालसः ॥", "ch": {"n": "वंशस्थम्"}},
{"c": "1", "n": "122", "i": 122, "v": "सनालमात्मानननिर्जितप्रभं ह्रिया नतं काञ्चनमम्बुजन्म किम् । अबुद्ध तं विद्रुमदण्डमण्डितं स पीतमम्भःप्रभुचामरं नु किम् ॥", "ch": {"n": "वंशस्थम्"}},
{"c": "1", "n": "123", "i": 123, "v": "कृतावरोहस्य हयादुपानहौ ततः पदे रेजतुरस्य बिभ्रती । तयोः प्रवालैर्वनयोस्तथाम्बुजैर्नियोद्धुकामे किमु बद्धवर्मणी ॥", "ch": {"n": "वंशस्थम्"}},
{"c": "1", "n": "124", "i": 124, "v": "विधाय मूर्तिं कपटेन वामनीं स्वयं बलिध्वंसिविडम्बिनीमयम् । उपेतपार्श्वश्चरणेन मौनिना नृपः पतङ्गं समधत्त पाणिना ॥", "ch": {"n": "वंशस्थम्"}},
{"c": "1", "n": "125", "i": 125, "v": "तदात्तमात्मानमवेत्य संभ्रमात्पुनः पुनः प्रायसदुत्प्लवाय सः । गतो विरुत्योड्डयने निराशतां करौ निरोद्धुर्दशति स्म केवलम् ॥", "ch": {"n": "वंशस्थम्"}},
{"c": "1", "n": "126", "i": 126, "v": "ससंभ्रमोत्पातिपतत्कुलाकुलं सरः प्रपद्योत्कतयाऽनुकम्प्रताम् । तमूर्मिलोलैः पतगग्रहान्नृपं न्यवारयद्वारिरुहैः करैरिव ॥", "ch": {"n": "वंशस्थम्"}},
{"c": "1", "n": "127", "i": 127, "v": "पतत्रिणा तद्रुचिरेण वञ्चितं श्रियः प्रयान्त्याः प्रविहाय पल्वलम् । चलत्पदाम्भोरुहनूपुरोपमा चुकूज कूले कलहंसमण्डली ॥", "ch": {"n": "वंशस्थम्"}},
{"c": "1", "n": "128", "i": 128, "v": "न वासयोग्या वसुधेयमीदृशस्त्वमङ्ग ! यस्याः पतिरुज्झितस्थितिः । इति प्रहाय क्षितिमाश्रिता नभः खगास्तमाचुक्रुशुरारवैः खलु ॥", "ch": {"n": "वंशस्थम्"}},
{"c": "1", "n": "129", "i": 129, "v": "न जातरूपच्छदजातरूपता द्विजस्य दृष्टेयमिति स्तुवन्मुहुः । अवादि तेनाथ स मानसौकसा जनाधिनाथः करपञ्जरस्पृशा ॥", "ch": {"n": "वंशस्थम्"}},
{"c": "1", "n": "130", "i": 130, "v": "धिगस्तु तृष्णातरलं भवन्मनः समीक्ष्य पक्षान्मम हेमजन्मनः । तवार्णवस्येव तुषारशीकरैर्भवेदमीभिः कमलोदयः कियान् ॥", "ch": {"n": "वंशस्थम्"}},
{"c": "1", "n": "131", "i": 131, "v": "न केवलं प्राणिवधो वधो मम त्वदीक्षणाद्विश्वसितान्तरात्मनः । विगर्हितं धर्मधनैर्निबर्हणं विशिष्य विश्वासजुषां द्विषामपि ॥", "ch": {"n": "वंशस्थम्"}},
{"c": "1", "n": "132", "i": 132, "v": "पदे पदे सन्ति भटा रणोद्भटा न तेषु हिंसारस एष पूर्यते । धिगीदृशं ते नृपते ! कुविक्रमं कृपाश्रये यः कृपणे पतत्रिणि ॥", "ch": {"n": "वंशस्थम्"}},
{"c": "1", "n": "133", "i": 133, "v": "फलेन मूलेन च वारिभूरुहां मुनेरिवेत्थं मम यस्य वृत्तयः । त्वयाद्य तस्मिन्नपि दण्डधारिणा कथं न पत्या धरणी घृणीयते ॥", "ch": {"n": "वंशस्थम्"}},
{"c": "1", "n": "134", "i": 134, "v": "इतीदृशैस्तं विरचय्य वाङ्मयैः सचित्रवैलक्ष्यकृपं नृपं खगः । दयासमुद्रे स तदाशयेऽतिथीचकार कारुण्यरसापगा गिरः ॥", "ch": {"n": "वंशस्थम्"}},
{"c": "1", "n": "135", "i": 135, "v": "मदेकपुत्रा जननी जरातुरा नवप्रसूतिर्वरटा तपस्विनी । गतिस्तयोरेष जनस्तमर्दयन्नहो विधे ! त्वां करुणा रुणद्धि न ॥", "ch": {"n": "वंशस्थम्"}},
{"c": "1", "n": "136", "i": 136, "v": "मुहूर्तमात्रं भवनिन्दया दयासखाः सखायः स्रवदश्रवो मम । निवृत्तिमेष्यन्ति परं दुरुत्तरस्त्वयैव मातः ! सुतशोकसागरः ॥", "ch": {"n": "वंशस्थम्"}},
{"c": "1", "n": "137", "i": 137, "v": "मदर्थसंदेशमृणालमन्थरः प्रियः कियद्दूर इति त्वयोदिते । विलोकयन्त्या रुदतोऽथ पक्षिणः प्रिये ! स कीदृग्भविता तव क्षणः ॥", "ch": {"n": "वंशस्थम्"}},
{"c": "1", "n": "138", "i": 138, "v": "कथं विधातर्मयि पाणिपङ्कजात्तव प्रियाशैत्यमृदुत्वशिल्पिनः । वियोक्ष्यसे वल्लभयेति निर्गता लिपिर्ललाटन्तपनिष्ठुराक्षरा ॥", "ch": {"n": "वंशस्थम्"}},
{"c": "1", "n": "139", "i": 139, "v": "अयि !स्वयूथ्यैरशनिक्षतोपमं ममाद्य वृत्तान्तमिमं बतोदिता । मुखानि लोलाक्षि ! दिशामसंशयं दशापि शून्यानि विलोकयिष्यसि ॥", "ch": {"n": "वंशस्थम्"}},
{"c": "1", "n": "140", "i": 140, "v": "ममैव शोकेन विदीर्णवक्षसा त्वया विचित्राङ्गि ! विपद्यते यदि । तदास्मि दैवेन हतोऽपि हा हतः स्फुटं यतस्ते शिशवः परासवः ॥", "ch": {"n": "वंशस्थम्"}},
{"c": "1", "n": "141", "i": 141, "v": "तवापि हा हा विरहात्क्षुधाकुलाः कुलायकूलेषु विलुठ्यतेषु ते । चिरेण लब्धा बहुभिर्मनोरथैर्गताः क्षणेनास्फुटितेक्षणा मम ॥", "ch": {"n": "वंशस्थम्"}},
{"c": "1", "n": "142", "i": 142, "v": "सुताः ! कमाहूय चिराय चुंकृतैर्विधाय कम्प्राणि मुखानि कं प्रति । कथासु शिष्यध्वमिति प्रमील्य सः स्त्रुतस्य सेकाद्बुबुधे नृपाश्रुणः ॥", "ch": {"n": "वंशस्थम्"}},
{"c": "1", "n": "143", "i": 143, "v": "इत्थममुं विलपन्तममुञ्चद्दीनदयालुतयावनिपालः । रुपमदर्शि धृतोऽसि यदर्थं गच्छ यथेच्छमथेत्यभिधाय ॥", "ch": {"n": "आर्यागीतिः"}},
{"c": "1", "n": "144", "i": 144, "v": "आनन्दजाश्रुभिरनुस्रियमाणमार्गान्प्राक्शोकनिर्गमितनेत्रपयःप्रवाहान् । चक्रे स चक्रनिभचङ्क्रमणच्छलेन नीराजनां जनयतां निजबान्धवानाम् ॥", "ch": {"n": "वसन्ततिलका"}},
{"c": "1", "n": "145", "i": 145, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तच्चिन्तामणिमन्त्रचिन्तनफले शृङ्गारभङ्ग्या महाकाव्ये चारुणि नैषधीयचरिते सर्गोऽयमादिर्गतः ॥", "ch": {"n": "शार्दूलविक्रीडितम्"}},
{"c": "2", "n": "1", "i": 146, "v": "अधिगत्य जगत्यधीश्वरात् अथ मुक्तिं पुरुषोत्तमात्ततः । वचसामपि गोचरो न यः स तामानन्दमविन्दत द्विजः ॥"},
{"c": "2", "n": "2", "i": 147, "v": "अधुनीत खगः स नैकधा तनुमुत्फुल्लतनूरुहीकृताम् । करयन्त्रणदन्तुरान्तरे व्यलिखच्चञ्चुपुटेन पक्षती ॥", "ch": {"n": "वियोगिनी"}},
{"c": "2", "n": "3", "i": 148, "v": "अयमेकतमेन पक्षतेरधिम् अध्योर्ध्वगजङ्घमङ्घ्रिणा । स्खलनक्षण एव शिश्रिये द्रुतकण्डूयितमौलिरालयम् ॥", "ch": {"n": "वियोगिनी"}},
{"c": "2", "n": "4", "i": 149, "v": "स गरुद्वनदुर्गदुर्ग्रहान्कटु कीटान्दशतः सतः क्वचित् । नुनुदे तनुकण्डु पण्डितः पटुचञ्चूपुटकोटिकुट्टनैः ॥", "ch": {"n": "वियोगिनी"}},
{"c": "2", "n": "5", "i": 150, "v": "अयमेत्य तडागनीडजैर्लघु पर्यव्रियताथ शङ्कितैः । उदडीयत वैकृतात्करग्रहजादस्य विकस्वरस्वरैः ॥", "ch": {"n": "वियोगिनी"}},
{"c": "2", "n": "6", "i": 151, "v": "वहतो बहुशैवलक्ष्मतां धृतरुद्राक्षमधुव्रतं खगः । स नलस्य ययौ करं पुनः सरसः कोकनदभ्रमादिव ॥", "ch": {"n": "वियोगिनी"}},
{"c": "2", "n": "7", "i": 152, "v": "पतगश्चिरकाललालनादतिविश्रम्भमवापितो नु सः । अतुलं विदधे कुतूहलं भुजमेतस्य भजन्महीभुजः ॥", "ch": {"n": "वियोगिनी"}},
{"c": "2", "n": "8", "i": 153, "v": "नृपमानसमिष्टमानसः स निमज्जत्कुतुकामृतोर्मिषु । अवलम्बितकर्णशष्कुलीकलसीकं रचयन्नवोचत ॥", "ch": {"n": "वियोगिनी"}},
{"c": "2", "n": "9", "i": 154, "v": "मृगया न विगीयते नृपैरपि धर्मागममर्मपारगैः । स्मरसुन्दर ! मां यदत्यजस्तव धर्मः स दयोदयोज्ज्वलः ॥", "ch": {"n": "वियोगिनी"}},
{"c": "2", "n": "10", "i": 155, "v": "अबलस्वकुलाशिनोझषान्निजनीडद्रुमपीडिनः खगान् । अनवद्यतृणार्दिनो मृगान्मृगयाधाय न भूभुजां घ्नताम् ॥", "ch": {"n": "वियोगिनी"}},
{"c": "2", "n": "11", "i": 156, "v": "यदवादिषमप्रियं तव प्रियमाधाय नुनुत्सुरस्मि तत् । कृतमातपसंज्वरं तरोः अभिवृष्यामृतमंशुमानिव ॥", "ch": {"n": "वियोगिनी"}},
{"c": "2", "n": "12", "i": 157, "v": "उपनम्रमयाचितं हितं परिहर्तुं न तवापि साम्प्रतम् । करकल्पजनान्तराद्विधेः शुचितः प्रापि स हि प्रतिग्रहः ॥", "ch": {"n": "वियोगिनी"}},
{"c": "2", "n": "13", "i": 158, "v": "पतगेन मया जगत्पतेः उपकृत्यै तव किं प्रभूयते । इति वेद्मि न तु त्यजन्ति मां तदपि प्रत्युपकर्तुमर्तयः ॥", "ch": {"n": "वियोगिनी"}},
{"c": "2", "n": "14", "i": 159, "v": "अचिरादुपकर्तुराचरेत् अथ वात्मौपयिकीमुपक्रियाम् । पृथुरित्थमथाणुरस्तु सा न विशेषे विदुषामिह ग्रहः ॥", "ch": {"n": "वियोगिनी"}},
{"c": "2", "n": "15", "i": 160, "v": "भविता न विचारचारु चेत्तदपि श्रव्यमिदं मदीरितम् । खगवागियमित्यतोऽपि किं न मुदं धास्यति कीरगीरिव ॥", "ch": {"n": "वियोगिनी"}},
{"c": "2", "n": "16", "i": 161, "v": "स जयत्यरिसार्थसार्थकीकृतनामा किल भीमभूपतिः । यमवाप्य विदर्भभूः प्रभुं हसति द्यामपि शक्रभर्तृकाम् ॥", "ch": {"n": "वियोगिनी"}},
{"c": "2", "n": "17", "i": 162, "v": "दमनादमनाक्प्रसेदुषस्तनयां तथ्यगिरस्तपोधनात् । वरमाप स दिष्टविष्टपत्रितयानन्यसदृग्गुणोदयाम् ॥", "ch": {"n": "वियोगिनी"}},
{"c": "2", "n": "18", "i": 163, "v": "भुवनत्रयसुभ्रुवामसौ दमयन्ती कमनीयतामदम् । उदियाय यतस्तनुश्रिया दमयन्तीति ततोऽभिधां दधौ ॥", "ch": {"n": "वियोगिनी"}},
{"c": "2", "n": "19", "i": 164, "v": "श्रियमेव परं धराधिपाद्गुणसिन्धोरुदितामवेहि ताम् । व्यवधावपि वा विधोः कलां मृडचूडानिलयां न वेद कः ॥", "ch": {"n": "वियोगिनी"}},
{"c": "2", "n": "20", "i": 165, "v": "चिकुरप्रकरा जयन्ति ते विदुषी मूर्धनि सा बिभर्ति यान् । पशुनाप्यपुरस्कृतेन तत्तुलनामिच्छतु चामरेण कः ॥", "ch": {"n": "वियोगिनी"}},
{"c": "2", "n": "21", "i": 166, "v": "स्वदृशोर्जनयन्ति सान्त्वनां खुरकण्डूयनकैतवान्मृगाः । जितयोरुदयत्प्रमीलयोः तदखर्वेक्षणशोभया भयात् ॥", "ch": {"n": "वियोगिनी"}},
{"c": "2", "n": "22", "i": 167, "v": "अपि लोकयुगं दृशावपि श्रुतदृष्टा रमणीगुणा अपि । श्रुतिगामितया दमस्वसुः व्यतिभाते सुतरां धरापते ! ॥", "ch": {"n": "वियोगिनी"}},
{"c": "2", "n": "23", "i": 168, "v": "नलिनं मलिनं विवृण्वती पृषतीमस्पृशती तदीक्षणे । अपि खञ्जनमञ्जनाञ्चिते विदधाते रुचिगर्वदुर्विधम् ॥", "ch": {"n": "वियोगिनी"}},
{"c": "2", "n": "24", "i": 169, "v": "अधरं किल बिम्बनामकं फलमस्मादिति भव्यमन्वयम् । लभतेऽधरबिम्बमित्यदः पदमस्या रदनच्छदं वदत् ॥", "ch": {"n": "वियोगिनी"}},
{"c": "2", "n": "25", "i": 170, "v": "हृतसारमिवेन्दुमण्डलं दमयन्तीवदनाय वेधसा । कृतमध्यबिलं विलोक्यते धृतगम्भीरखनीखनीलिम ॥", "ch": {"n": "वियोगिनी"}},
{"c": "2", "n": "26", "i": 171, "v": "धृतलाञ्छनगोमयाञ्चनं विधुमालेनपाण्डुरं विधिः । भ्रमयत्युचिटं विदर्भजानननीराजनवर्धमानकम् ॥", "ch": {"n": "गीतिः"}},
{"c": "2", "n": "27", "i": 172, "v": "सुषमाविषये परीक्षणे निखिलं पद्ममभाजि तन्मुखात् । अधुनापि न मङ्गलक्षणं सलिलोन्मज्जनमुज्झति स्फुटम् ॥", "ch": {"n": "वियोगिनी"}},
{"c": "2", "n": "28", "i": 173, "v": "धनुषी रतिपञ्चबाणयोः उदिते विश्वजयाय तद्भ्रुवौ । नलिके न तदुच्चनासिके त्वयि नालीकविमुक्तिकामयोः ॥", "ch": {"n": "वियोगिनी"}},
{"c": "2", "n": "29", "i": 174, "v": "सदृशी तव शूर ! सा परं जलदुर्गस्थमृणालजिद्भुजा । अपि मित्रजुषां सरोरुहां गृहयालुः करलीलया श्रियः ॥", "ch": {"n": "वियोगिनी"}},
{"c": "2", "n": "30", "i": 175, "v": "वयसी शिशुतातदुत्तरे सुदृशि स्वाभिविधिं विधित्सुनी । विधिनापि न रोमरेखया कृतसीम्नी प्रविभज्य रज्यतः ॥", "ch": {"n": "वियोगिनी"}},
{"c": "2", "n": "31", "i": 176, "v": "अपि तद्वपुषि प्रसर्पतोः गमिते कान्तिझरैरगाधताम् । स्मरयौवनयोः खलु द्वयोः प्लवकुम्भौ भवतः कुचावुभौ ॥", "ch": {"n": "वियोगिनी"}},
{"c": "2", "n": "32", "i": 177, "v": "कलसे निजहेतुदण्डजः किमु चक्रभ्रमकारितागुणः । स तदुच्चकुचौ भवन्प्रभाझरचक्रभ्रममातनोति यत् ॥", "ch": {"n": "वियोगिनी"}},
{"c": "2", "n": "33", "i": 178, "v": "भजते खलु षण्मुखं शिखी चिकुरैर्निर्मितबर्हगर्हणः । अपि जम्भरिपुं दमस्वसुर्जितकुम्भः कुचशोभयेभराट् ॥", "ch": {"n": "वियोगिनी"}},
{"c": "2", "n": "34", "i": 179, "v": "उदरं नतमध्यपृष्ठतास्फुटदङ्गुष्ठपदेन मुष्टिना । चतुरङ्गुलमध्यनिर्गतत्रिबलिभ्राजि कृतं दमस्वसुः ॥", "ch": {"n": "वियोगिनी"}},
{"c": "2", "n": "35", "i": 180, "v": "उदरं परिमाति मुष्टिना कुतुकी कोऽपि दमस्वसुः किमु । धृततच्चतुरङ्गुलीव यद्वलिभिर्माति सहेमकाञ्चिभिः ॥", "ch": {"n": "वियोगिनी"}},
{"c": "2", "n": "36", "i": 181, "v": "पृथुवर्तुलतन्नितम्बकृन्मिहिरस्यन्दनशिल्पशिक्षया । विधिरेककचक्रचारिणं किमु निर्मित्सति मान्मथं रथम् ॥", "ch": {"n": "वियोगिनी"}},
{"c": "2", "n": "37", "i": 182, "v": "तरुमूरुयुगेन सुन्दरी किमु रम्भां परिणाहिना परम् । तरुणीमपि जिष्णुरेव तां धनदापत्यतपःफलस्तनीम् ॥", "ch": {"n": "वियोगिनी"}},
{"c": "2", "n": "38", "i": 183, "v": "जलजे रविसेवयेव ये पदमेतत्पदतामवापतुः । ध्रुवमेत्य रुतः सहंसकीकुरुतस्ते विधिपत्रदंपती ॥", "ch": {"n": "वियोगिनी"}},
{"c": "2", "n": "39", "i": 184, "v": "श्रितपुण्यसरः सरित्कथं न समाधि क्षपिताखिलक्षपम् । जलजं गतिमेतु मञ्जुलां दमयन्तीपदनाम्नि जन्मनि ॥", "ch": {"n": "वियोगिनी"}},
{"c": "2", "n": "40", "i": 185, "v": "सरसीः परिशीलितुं मया गमिकर्मीकृतनैकनीवृता । अतिथित्वमनायि सा दृशोः सदसत्संशयगोचरोदरी ॥", "ch": {"n": "वियोगिनी"}},
{"c": "2", "n": "41", "i": 186, "v": "अवधृत्य दिवोऽपि यौवतैर्न सहाधीतवतीमिमामहम् । कतमस्तु विधातुराशये पतिरस्या वसतीत्यचिन्तयम् ॥", "ch": {"n": "वियोगिनी"}},
{"c": "2", "n": "42", "i": 187, "v": "अनुरूपमिमं निरूपयन्नथ सर्वेष्वपि पूर्वपक्षताम् । युवसु व्यपनेतुमक्षमः त्वयि सिद्धान्तधियं न्यवेशयम् ॥", "ch": {"n": "वियोगिनी"}},
{"c": "2", "n": "43", "i": 188, "v": "अनया तव रूपसीमया कृतसंस्कारविबोधनस्य मे । चिरमप्यवलोकिताद्य सा स्मृतिमारूढवती शुचिस्मिता ॥", "ch": {"n": "वियोगिनी"}},
{"c": "2", "n": "44", "i": 189, "v": "त्वयि वीर ! विराजते परं दमयन्तीकिलकिञ्चितं किल । तरुणीस्तन एव दीप्यते मणिहारावलिरामणीयकम् ॥", "ch": {"n": "वियोगिनी"}},
{"c": "2", "n": "45", "i": 190, "v": "तव रूपमिदं तया विना विफलं पुष्पमिवावकेशिनः । इयमुद्धधना वृथावनी स्ववनी संप्रवदत्पिकापि का ॥", "ch": {"n": "वियोगिनी"}},
{"c": "2", "n": "46", "i": 191, "v": "अनया सुरकाम्यमानया सह योगः सुलभस्तु न त्वया । धनसंवृतयाम्बुदागमे कुमुदेनेव निशाकरत्विषा ॥", "ch": {"n": "वियोगिनी"}},
{"c": "2", "n": "47", "i": 192, "v": "तदहं विदधे तथा तथा दमयन्त्याः सविधे तव स्तवम् । हृदये निहितस्तया भवान् अपि नेन्द्रेण यथापनीयते ॥", "ch": {"n": "वियोगिनी"}},
{"c": "2", "n": "48", "i": 193, "v": "तव संमतिमेव केवलामधिगन्तुं धिगिदं निवेदितम् । ब्रुवते हि फलेन साधवो न तु कण्ठेन निजोपयोगिताम् ॥", "ch": {"n": "वियोगिनी"}},
{"c": "2", "n": "49", "i": 194, "v": "तदिदं विशदं वचोमृतं परिपीयाभ्युदितं द्विजाधिपात् । अतितृप्ततया विनिर्ममे स तदुद्गारमिव स्मितं सितम् ॥", "ch": {"n": "वियोगिनी"}},
{"c": "2", "n": "50", "i": 195, "v": "परिमृज्य भुजाग्रजन्मना पतगं कोकनदेन नैषधः । मृदु तस्य मुदेऽकिरद्गिरः प्रियवादामृतकूपकण्ठजाः ॥", "ch": {"n": "वियोगिनी"}},
{"c": "2", "n": "51", "i": 196, "v": "न तुलाविषये तवाकृतिर्न वचोवर्त्मनि ते सुशीलता । त्वदुदाहरणाकृतौ गुणा इति सामुद्रिकसारमुद्रणा ॥", "ch": {"n": "वियोगिनी"}},
{"c": "2", "n": "52", "i": 197, "v": "न सुवर्णमयी तनुः परं ननु किं वागपि तावकी तथा । न परं पथि पक्षपातिताऽनवलम्बे किमु मादृशेऽपि सा ॥", "ch": {"n": "वियोगिनी"}},
{"c": "2", "n": "53", "i": 198, "v": "भृशतापभृता मया भवान्मरुदासादि तुषारसारवान् । धनिनामितरः सतां पुनर्गुणवत्संनिधिरेव सन्निधिः ॥", "ch": {"n": "वियोगिनी"}},
{"c": "2", "n": "54", "i": 199, "v": "शतशः श्रुतिमागतैव सा त्रिजगन्मोहमहौषधिर्मम । अमुना तव शंसितेन तु स्वदृशैवाधिगतामवैमि ताम् ॥", "ch": {"n": "वियोगिनी"}},
{"c": "2", "n": "55", "i": 200, "v": "अखिलं विदुषामनाविलं सुहृदा च स्वहृदा च पश्यताम् । सविधेऽपि न सूक्ष्मसाक्षिणी वदनालंकृतिमात्रमक्षिणी ॥", "ch": {"n": "वियोगिनी"}},
{"c": "2", "n": "56", "i": 201, "v": "अमितं मधु तत्कथा मम श्रवणप्राघुणकीकृता जनैः । मदनानलबोधने भवेत्खग ! धाय्या धिगधैर्यधारिणः ॥", "ch": {"n": "वियोगिनी"}},
{"c": "2", "n": "57", "i": 202, "v": "विषमो मलयाहिमण्डलीविषफूत्कारमयो मयोहितः । खग ! कालकलत्रदिग्भवः पवनस्तद्विरहानलैधसा ॥", "ch": {"n": "वियोगिनी"}},
{"c": "2", "n": "58", "i": 203, "v": "प्रतिमासमसौ निशापतिः खग ! संच्छति यद्दिनाधिपम् । किमु तीव्रतरैस्ततः करैर्मम दाहाय स धैर्यतस्करैः ॥", "ch": {"n": "गीतिः"}},
{"c": "2", "n": "59", "i": 204, "v": "कुसुमानि यदि स्मरेषवो न तु वज्रं विषवल्लिजानि तत् । हृदयं यदमूमुहन्नमूर्मम यच्चातितरामतीतपन् ॥", "ch": {"n": "वियोगिनी"}},
{"c": "2", "n": "60", "i": 205, "v": "तदिहानवधौ निमज्जतो मम कंदर्पशराधिनीरघौ । भव पोत इवावलम्बनं विधिनाकस्मिकसृष्टसंनिधिः ॥", "ch": {"n": "वियोगिनी"}},
{"c": "2", "n": "61", "i": 206, "v": "अथवा भवतः प्रवर्तना न कथं पिष्टमियं पिनष्ट नः । स्वत एव सतां परार्थता ग्रहणानां हि यथा यथार्थता ॥", "ch": {"n": "वियोगिनी"}},
{"c": "2", "n": "62", "i": 207, "v": "तव वर्त्मनि वर्ततां शिवं पुनरस्तु त्वरितं समागमः । अयि ! साधय साधयेप्सितं स्मरणीयाः समये वयं वयः ॥", "ch": {"n": "वियोगिनी"}},
{"c": "2", "n": "63", "i": 208, "v": "इति तं स विसृज्य धैर्यवान्नृपतिः सूनृतवाग्बृहस्पतिः । अविशद्वनवेश्म विस्मितः स्मृतिलग्नैः कलहंसशंसितैः ॥", "ch": {"n": "वियोगिनी"}},
{"c": "2", "n": "64", "i": 209, "v": "अथ भीमसुतावलोकनैः सफलं कर्तुमहस्तदेव सः । क्षितिमण्डलमण्डनायितं नगरं कुण्डिनमण्डजो ययौ ॥", "ch": {"n": "वियोगिनी"}},
{"c": "2", "n": "65", "i": 210, "v": "प्रथमं पथि लोचनातिथिं पथिकप्रार्थितसिद्धिशंसिनम् । कलसं जलसंभृतं पुरः कलहंसः कलयांबभूव सः ॥", "ch": {"n": "वियोगिनी"}},
{"c": "2", "n": "66", "i": 211, "v": "अवलम्ब्य दिदृक्षयाम्बरे क्षणमाश्चर्यरसालसं गतम् । स विलासवनेऽवनीभृतः फलमैक्षिष्ट रसालसंगतम् ॥", "ch": {"n": "वियोगिनी"}},
{"c": "2", "n": "67", "i": 212, "v": "नभसः कलभैरुपासितं जलदैर्भूरितरक्षुपन्नगम् । स ददर्श पतङ्गपुंगवो विटपच्छन्नतरक्षुपं नगम् ॥", "ch": {"n": "वियोगिनी"}},
{"c": "2", "n": "68", "i": 213, "v": "स ययौ धुतपक्षतिः क्षणं क्षणमूर्ध्वायनदुर्विभावनः । विततीकृतनिश्चलच्छदः क्षणमालोककदत्तकौतुकः ॥", "ch": {"n": "वियोगिनी"}},
{"c": "2", "n": "69", "i": 214, "v": "तनुदीधितिधारया रयाद्गतया लोकविलोकनामसौ । छदहेम कषन्निवालसत्कषपाषाणनिभे नभस्तले ॥", "ch": {"n": "वियोगिनी"}},
{"c": "2", "n": "70", "i": 215, "v": "विनमद्भिरधः स्थितैः खगैर्झटिति श्येननिपातशङ्किभिः । स निरैक्षि दृशैकयोपरि स्यदझांकारितपत्रपद्धतिः ॥", "ch": {"n": "वियोगिनी"}},
{"c": "2", "n": "71", "i": 216, "v": "ददृशे न जनेन यन्नसौ भुवि तच्छायमवेक्ष्य तत्क्षणात् । दिवि दिक्षु वितीर्णचक्षुषा पृथुवेगद्रुतमुक्तदृक्पथः ॥", "ch": {"n": "वियोगिनी"}},
{"c": "2", "n": "72", "i": 217, "v": "न वनं पथि शिश्रियेऽमुना क्वचिदप्युच्चतरद्रुचारुतम् । न संगोत्रजमन्ववादि वा गतिवेगप्रसरद्रुचा रुतम् ॥"},
{"c": "2", "n": "73", "i": 218, "v": "अथ भीमभुजेन पालिता नगरी मञ्जुरसौ धराजिता । पतगस्य जगाम दृक्पथं हरशैलोपमसौधराजिता ॥", "ch": {"n": "वियोगिनी"}},
{"c": "2", "n": "74", "i": 219, "v": "दयितं प्रति यत्र संतता रतिहासा इव रेजिरे भुवः । स्फटिकोपलविग्रहा गृहाः शशभृद्भित्तनिरङ्कभित्तयः ॥", "ch": {"n": "वियोगिनी"}},
{"c": "2", "n": "75", "i": 220, "v": "नृपनीलमणीगृहत्विषाम् उपधेर्यत्र भयेन भास्वतः । शरणार्थमुवास वासरेऽप्यसदावृत्त्युदयत्तमं तमः ॥", "ch": {"n": "वियोगिनी"}},
{"c": "2", "n": "76", "i": 221, "v": "सितदीप्रमणिप्रकल्पिते यदगारे हसदङ्करोदसि । निखिलान्निशि पूर्णिमा तिथीनुपतस्थेऽतिथिरेकिका तिथिः ॥", "ch": {"n": "वियोगिनी"}},
{"c": "2", "n": "77", "i": 222, "v": "सुदतीजनमज्जनार्पितैर्घुसृणैर्यत्र कषायिताशया । न निशाखिलयापि वापिका प्रससाद ग्रहिलेव मानिनी ॥", "ch": {"n": "वियोगिनी"}},
{"c": "2", "n": "78", "i": 223, "v": "क्षणनीरवया यया निशि श्रितवप्रावलियोगपट्टया । मणिवेश्ममयं स्म निर्मलं किमपि ज्योतिरबाह्यमिज्यते ॥", "ch": {"n": "वियोगिनी"}},
{"c": "2", "n": "79", "i": 224, "v": "विललास जलाशयोदरे क्वचन द्यौरनुबिम्बितेव या । परिखाकपटस्फुटस्फुटत्प्रतिबिम्बानवलम्बिताम्बुनि ॥", "ch": {"n": "वियोगिनी"}},
{"c": "2", "n": "80", "i": 225, "v": "व्रजते दिवि यद्गृहावलीचलचेलाञ्चलदण्डताडनाः । व्यतरन्नरुणाय विश्रमं सृजते हेलिहयालिकालनाम् ॥", "ch": {"n": "वियोगिनी"}},
{"c": "2", "n": "81", "i": 226, "v": "क्षितिगर्भधराम्बरालयैः तलमध्योपरिपूरिणां पृथक् । जगतां किल याखिलाद्भुताजनि सारैर्निजचिह्नधारिभिः ॥", "ch": {"n": "वियोगिनी"}},
{"c": "2", "n": "82", "i": 227, "v": "दधदम्बुदनीलकण्ठतां वहदत्यच्छसुधोज्जलं वपुः । कथमृच्छतु यत्र नाम न क्षितिभृन्मन्दिरमिन्दुमौलिताम् ॥", "ch": {"n": "वियोगिनी"}},
{"c": "2", "n": "83", "i": 228, "v": "बहुरूपकशालभञ्जिकामुखचन्द्रेषु कलङ्करङ्कवः । यदनेककसौधकंधराहरिभिः कुक्षिगतीकृता इव ॥", "ch": {"n": "वियोगिनी"}},
{"c": "2", "n": "84", "i": 229, "v": "बलिसद्मदिवं स तथ्यवाग् उपरि स्माह दिवोऽपि नारदः । अधराथ कृता ययेव सा विपरीताजनि भूविभूषया ॥", "ch": {"n": "वियोगिनी"}},
{"c": "2", "n": "85", "i": 230, "v": "प्रतिहट्टपथे घरट्टजात्पथिकाह्वानदसक्तुसौरभैः । कलहान्न घनाद्यदुत्थितात् अधुनाप्युज्झति घर्घरस्वरः ॥", "ch": {"n": "वियोगिनी"}},
{"c": "2", "n": "86", "i": 231, "v": "वरणः कनकस्य मानिनीं दिवमङ्कादमराद्रिरागताम् । घनरत्नकपाटपक्षतिः परिरभ्यानुनयन्नुवास याम् ॥", "ch": {"n": "वियोगिनी"}},
{"c": "2", "n": "87", "i": 232, "v": "अनलैः परिवेषमेत्य या ज्वलदर्कोपलवप्रजन्मभिः । उदयं लयमन्तरा रवेरवहद्बाणपुरीपरार्ध्यताम् ॥", "ch": {"n": "वियोगिनी"}},
{"c": "2", "n": "88", "i": 233, "v": "बहुकम्बुमणिर्वराटिकागणनाटत्करकर्कटोत्करः । हिमवालुकयाच्छवालुकः पटु दध्वान यदापणार्णवः ॥", "ch": {"n": "वियोगिनी"}},
{"c": "2", "n": "89", "i": 234, "v": "यदगारघटाट्टकुट्टिमस्रवदिन्दूपलतुन्दिलापया । मुमुचे न पतिव्रतौचिती प्रतिचन्द्रोदयमभ्रगङ्गया ॥", "ch": {"n": "वियोगिनी"}},
{"c": "2", "n": "90", "i": 235, "v": "रुचयोऽस्तमितस्य भास्वतः स्खलिता यत्र निरालयाः किल । अनुसायमभुर्विलेपनापणकश्मीरजपण्यवीथयः ॥", "ch": {"n": "वियोगिनी"}},
{"c": "2", "n": "91", "i": 236, "v": "विततं वणिजापणेऽखिलं पणितुं यत्र जनेन वीक्ष्यते । मुनिनेव मृकण्डुसूनुना जगतीवस्तु पुरोदरे हरेः ॥", "ch": {"n": "वियोगिनी"}},
{"c": "2", "n": "92", "i": 237, "v": "सममेणमदैर्यदापणे तुलयन्सौरभलोभनिश्चलम् । पणिता न जनारवैरवैत् अपि गुञ्जन्तमलिं मलीमसम् ॥", "ch": {"n": "वियोगिनी"}},
{"c": "2", "n": "93", "i": 238, "v": "रविकान्तमयेन सेतुना सकलाहं ज्वलनाहितोष्मणा । शिशिरे निशि गच्छतां पुरा चरणौ यत्र दुनोति नो हिमम् ॥", "ch": {"n": "वियोगिनी"}},
{"c": "2", "n": "94", "i": 239, "v": "विधुदीधितिजेन यत्पथं पयसा नैषधशीलशीतलम् । शशिकान्तमयं तपागमे कलितीव्रस्तपति स्म नातपः ॥", "ch": {"n": "वियोगिनी"}},
{"c": "2", "n": "95", "i": 240, "v": "परिखावलयच्छलेन या न परेषां ग्रहणस्य गोचरः । फणिभाषितभाष्यफक्किकाविषमा कुण्डलनामवापिता ॥", "ch": {"n": "वियोगिनी"}},
{"c": "2", "n": "96", "i": 241, "v": "मुखपाणिपदाक्ष्णि पङ्कजै रचिताङ्गेष्वपरेषु चम्पकैः । स्वयमादित यत्र भामजा स्मरपूजाकुसुमस्रजः श्रियम् ॥", "ch": {"n": "वियोगिनी"}},
{"c": "2", "n": "97", "i": 242, "v": "जघनस्तनभारगौरवाद्वियदालम्ब्य विहर्तुमक्षमाः । ध्रुवमप्सरसोऽवतीर्य यां शतमध्यासत तत्सखीजनः ॥", "ch": {"n": "वियोगिनी"}},
{"c": "2", "n": "98", "i": 243, "v": "स्थितिशालिसमस्तवर्णतां न कथं चित्रमयी बिभर्तु या । स्वरभेदमुपैतु या कथं कलितानल्पमुखारवा न वा ॥", "ch": {"n": "वियोगिनी"}},
{"c": "2", "n": "99", "i": 244, "v": "स्वरुचारुणया पताकया दिनमर्केण समीयुषोत्तृषः । लिलिहुर्बहुधा सुधाकरं निशि माणिक्यमया यदालयाः ॥", "ch": {"n": "वियोगिनी"}},
{"c": "2", "n": "100", "i": 245, "v": "लिलिहे स्वरुचा पताकया निशि जिह्वानिभया सुधाकरम् । श्रितमर्ककरैः पिपासु यन्नृपसद्मामलपद्मरागजम् ॥", "ch": {"n": "वियोगिनी"}},
{"c": "2", "n": "101", "i": 246, "v": "अमृतद्युतिलक्ष्म पीतया मिलितं यद्वलभीपताकया । वलयायितशेषशायिनः सखितामादित पीतवाससः ॥", "ch": {"n": "वियोगिनी"}},
{"c": "2", "n": "102", "i": 247, "v": "अश्रान्तश्रुतिपाठपूतरसनाविर्भूतभूरिस्तवाजिह्मब्रह्ममुखौघविघ्नितनवस्वर्गक्रियाकेलिना । पूर्वं गाधिसुतेन सामिघटिता मुक्ता नु मन्दाकिनी यत्प्रासाददुकूलवल्लिरनिलान्दोलैरखेलद्दिवि ॥", "ch": {"n": "शार्दूलविक्रीडितम्"}},
{"c": "2", "n": "103", "i": 248, "v": "यदतिविमलनीलवेश्मरश्मिभ्रमरितभाः शुचिसौधवस्त्रवल्लिः । अलभत शमनस्वसुः शिशुत्वं दिवसकराङ्कतले चला लुठन्ती ॥", "ch": {"n": "पुष्पिताग्रा"}},
{"c": "2", "n": "104", "i": 249, "v": "स्वप्राणेश्वरनर्महर्म्यकटकातिथ्यग्रहायोत्सुकं पाथोदं निजकेलिसौधशिखरादारुह्य यत्कामिनी । साक्षादप्सरसो विमानकलितव्योमान एवाभवद्यन्न प्रायनिमेषमभ्रतरसा यान्ती रसादध्वनि ॥", "ch": {"n": "शार्दूलविक्रीडितम्"}},
{"c": "2", "n": "105", "i": 250, "v": "वैदर्भीकेलिशैले मरकतशिखरादुत्थितैरंशुदर्भैर्ब्रह्माण्डाघातभग्नस्यदजमदतया ह्रीधृतावाङ्मुखत्वैः । कस्या नोत्तानगाया दिवि सुरसुरभेरास्यदेशं गताग्रैर्यद्गोग्रासप्रदानव्रतसुकृतमविश्रान्तमुज्जृम्भते स्म ॥", "ch": {"n": "स्रग्धरा"}},
{"c": "2", "n": "106", "i": 251, "v": "विधुकरपरिरम्भादात्मनिष्यन्दपूर्णैः शशिदृषदुपक्लृप्तैरालवालैस्तरूणाम् । विफलितजलसेकप्रक्रियागौरवेण व्यरचि स हृतचित्तस्तत्र भैमीवनेन ॥", "ch": {"n": "मालिनी"}},
{"c": "2", "n": "107", "i": 252, "v": "अथ कनकपतत्रस्तत्र तां राजपुत्रीं सदसि सदृशभासां विस्फुरन्तीं सखीनाम् । उडुपरिषदि मध्यस्थायिशीतांशुलेखानुकरणपटुलक्ष्मीमक्षिलक्षीचकार ॥", "ch": {"n": "मालिनी"}},
{"c": "2", "n": "108", "i": 253, "v": "भ्रमणरयविकीर्णस्वर्णभासा खगेन क्वचन पतनयोग्यं देशमन्विष्यताधः । मुखविधुमदसीयं सेवितुं लम्बमानः शशिपरिधिरिवोर्ध्वं मण्डलस्तेन तेने ॥", "ch": {"n": "मालिनी"}},
{"c": "2", "n": "109", "i": 254, "v": "अनुभवति शचीत्थं सा घृताचीमुखाभिर्न सह सहचरीभिर्नन्दनानन्दमुच्चैः । इति मतिरुदयासीत्पक्षिणः प्रेक्ष्य भैमीं विपिनभुवि सखीभिः सार्धमाबद्धकेलिम् ॥", "ch": {"n": "मालिनी"}},
{"c": "2", "n": "110", "i": 255, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । द्वैतीयीकतया मितोऽयमगमत्तस्य प्रबन्धे महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "3", "n": "1", "i": 256, "v": "आकुञ्चिताभ्यामथ पक्षतिभ्यां नमोविभागात्तरसावतीर्य । निवेशदेशाततधूतपक्षः पपात भूमावुपभैमि हंसः ॥", "ch": {"n": "उपजातिः"}},
{"c": "3", "n": "2", "i": 257, "v": "आकस्मिकः पक्षपुटाहतायाः क्षितेस्तदा यः स्वन उच्चचार । द्रागन्यविन्यस्तदृशः स तस्याः संभ्रान्तमन्तः करणं चकार ॥", "ch": {"n": "उपजातिः"}},
{"c": "3", "n": "3", "i": 258, "v": "नेत्राणि वैदर्भसुतासखीनां विमुक्ततत्तद्विषयग्रहाणि । प्रापुस्तमेकं निरुपाख्यरूपं ब्रह्मेव चेतांसि यतव्रतानाम् ॥", "ch": {"n": "उपजातिः"}},
{"c": "3", "n": "4", "i": 259, "v": "हंसं तनौ सन्निहितं चरन्तं मुनेर्मनोवृत्तिरिव स्विकायाम् । ग्रहीतुकामादरिणा शयेन यत्नादसौ निश्चलतां जगाहे ॥", "ch": {"n": "उपजातिः"}},
{"c": "3", "n": "5", "i": 260, "v": "तामिङ्गितैरप्यनुमाय मायाम् अयं न भैम्या वियदुत्पपात । तत्पाणिमात्मोपरिपातुकं तु मोघं वितेने प्लुतिलाघवेन ॥", "ch": {"n": "उपजातिः"}},
{"c": "3", "n": "6", "i": 261, "v": "व्यर्थीकृतं पत्ररथेन तेन तथाऽवसाय व्यवसायमस्याः । परस्परामर्पितहस्ततालं तत्कालमालीभिरहस्यतालम् ॥", "ch": {"n": "उपजातिः"}},
{"c": "3", "n": "7", "i": 262, "v": "उच्चाटनीयः करतालिकानां दानादिदानीं भवतीभिरेषः । यान्वेति मां दुह्यति मह्ममेव सात्रेत्युपालम्भि तयालिवर्गः ॥", "ch": {"n": "इन्द्रवज्रा"}},
{"c": "3", "n": "8", "i": 263, "v": "धृताल्पकोपा हसिते सखीनां छायेव भास्वन्तमभिप्रयातुः । श्यामाथ हंसस्य करानवाप्तेः मन्दाक्षलक्ष्या लगति स्म पश्चात् ॥", "ch": {"n": "उपजातिः"}},
{"c": "3", "n": "9", "i": 264, "v": "शस्ता न हंसाभिमुखी पुनस्ते यात्रेति ताभिश्छलहस्यमाना । साह स्म नैवाशकुनीभवेन्मे भाविप्रियावेदक एष हंसः ॥", "ch": {"n": "इन्द्रवज्रा"}},
{"c": "3", "n": "10", "i": 265, "v": "हंसोऽप्यसौ हंसगतेः सुदत्याः पुरः पुरश्चारु चलन्वमासे । वैलक्ष्यहेतोर्गतिमेतदीयाम् अग्रेऽनुकृत्योपहसन्निवोच्चैः ॥", "ch": {"n": "उपजातिः"}},
{"c": "3", "n": "11", "i": 266, "v": "पदे पदे भाविनि भाविनी तं यथा करप्राप्यमवैति नूनम् । तथा सखेलं चलता लतासु प्रतार्य तेनाचकृषे कृशाङ्गी ॥", "ch": {"n": "उपेन्द्रवज्रा"}},
{"c": "3", "n": "12", "i": 267, "v": "रुषा निषिद्धालिजनां यदैनां छायाद्वितीयां कलयांचकार । तदा श्रमाम्भःकणभूषिताङ्गीं स कीरवन्मानुषवागवादीत् ॥", "ch": {"n": "उपजातिः"}},
{"c": "3", "n": "13", "i": 268, "v": "अये ! कियद्यावदुपैषि दूरं व्यर्थे परिश्राम्यसि वा किमित्थम् । उदेति ते भीरपि किं नु बाले ! विलोकयन्त्या न घना वनालीः ॥", "ch": {"n": "उपजातिः"}},
{"c": "3", "n": "14", "i": 269, "v": "वृथार्पयन्तीमपथे पदं त्वां मरुल्ललत्पल्लवपाणिकम्पैः । आलीव पश्य प्रतिषेधतायं कपोतहुंकारगिरा वनाली ॥", "ch": {"n": "उपजातिः"}},
{"c": "3", "n": "15", "i": 270, "v": "धार्यः कथंकारमहं भवत्या वियद्विहारी वसुधैकगत्या । अहो ! शिशुत्वं तव खण्डितं न स्मरस्य सख्या वयसाप्यनेन ॥", "ch": {"n": "उपजातिः"}},
{"c": "3", "n": "16", "i": 271, "v": "सहस्रपत्रासनपत्रहंसवंशस्य पत्राणि पतत्रिणः स्मः । अस्मादृशां चाटुरसामृतानि स्वर्लोकलोकेतरदुर्लभानि ॥", "ch": {"n": "उपजातिः"}},
{"c": "3", "n": "17", "i": 272, "v": "स्वर्गापगाहेममृणालिनीनां नालामृणालाग्रभुजो भजामः । अन्नानुरूपां तनुरूपऋद्धिं कार्ये निदानाद्धि गुणानधीते ॥", "ch": {"n": "इन्द्रवज्रा"}},
{"c": "3", "n": "18", "i": 273, "v": "धातुर्नियोगादिह नैषधीयं लीलासरः सेवितुमागतेषु । हैमेषु हंसेष्वहमेक एव भ्रमामि भूलोकविलोकनोत्कः ॥", "ch": {"n": "उपजातिः"}},
{"c": "3", "n": "19", "i": 274, "v": "विधेः कदाचिद्भ्रमणीविलासे श्रमातुरेभ्यः स्वमहत्तरेभ्यः । स्कन्धस्य विश्रान्तिमदां तदादि श्राम्यामि नाविश्रमविश्वगोऽपि ॥", "ch": {"n": "उपजातिः"}},
{"c": "3", "n": "20", "i": 275, "v": "बन्धाय दिव्ये न तिरश्चि कश्चित्पाशादिरासादितपौरुषः स्यात् । एकं विना मादृशि तन्नरस्य स्वर्भोगभाग्यं विरलोदयस्य ॥", "ch": {"n": "इन्द्रवज्रा"}},
{"c": "3", "n": "21", "i": 276, "v": "इष्टेन पूर्तेन नलस्य वश्याः स्वर्भोगमत्रापि सृजन्त्यमर्त्याः । महीरुहा दोहदसेकशक्तेराकालिकं कोरकमुद्गिरन्ति ॥", "ch": {"n": "उपजातिः"}},
{"c": "3", "n": "22", "i": 277, "v": "सुवर्णशैलादवतीर्य तूर्णं स्वर्वाहिनीवारिकणावकीर्णैः । तं वीजयामः स्मरकेलिकाले पक्षैर्नृपं चामरबद्धसख्यैः ॥", "ch": {"n": "उपजातिः"}},
{"c": "3", "n": "23", "i": 278, "v": "क्रियेत चेत्साधुविभक्तिचिन्ता व्यक्तिस्तदा सा प्रथमाभिधेया । या स्वौजसां साधयितुं विलासैः तावत्क्षमानामपदं बहु स्यात् ॥", "ch": {"n": "उपजातिः"}},
{"c": "3", "n": "24", "i": 279, "v": "राजा स यज्वा विबुधव्रजत्रा कृत्वाध्वराज्योपमयैव राज्यम् । भुङ्क्ते श्रितश्रोत्रियसात्कृतश्रीः पूर्वं त्वहो शेषमशेषमन्त्यम् ॥", "ch": {"n": "इन्द्रवज्रा"}},
{"c": "3", "n": "25", "i": 280, "v": "दारिद्र्यदारिद्रविणौघवर्षै रमोघमेघव्रतमर्थिसार्थे । संतुष्टमिष्टानि तमिष्टदेवं नाथन्ति के नाम न लोकनाथम् ॥", "ch": {"n": "उपजातिः"}},
{"c": "3", "n": "26", "i": 281, "v": "अस्मत्किल श्रोत्रसुधां विधाय रम्भा चिरं भामतुलां नलस्य । तत्रानुरक्ता तमनाप्य भेजे तन्नामगन्धान्नलकूबरं सा ॥", "ch": {"n": "इन्द्रवज्रा"}},
{"c": "3", "n": "27", "i": 282, "v": "स्वर्लोकमस्माभिरितः प्रयातैः केलीषु तद्गानगुणान्निपीय । हा हेति गायन्यदशोचि तेन नाम्नैव हाहा हरिगायनोऽभूत् ॥", "ch": {"n": "इन्द्रवज्रा"}},
{"c": "3", "n": "28", "i": 283, "v": "शृण्वन्सदारस्तदुदारभावं हृष्यन्मुहुर्लोम पुलोमजायाः । पुण्येन नालोकत लोकपालः प्रमोदबाष्पावृतनेत्रमालः ॥", "ch": {"n": "उपजातिः"}},
{"c": "3", "n": "29", "i": 284, "v": "सापीश्वरे शृण्वति तद्गुणौधान्प्रसह्य चेतो हरतोऽर्धशम्भुः । अभूदपर्णाङ्गुलिरुद्धकर्णा कदा न कण्डूयनकैतवेन ॥", "ch": {"n": "उपजातिः"}},
{"c": "3", "n": "30", "i": 285, "v": "अलं सजन्धर्मविधौ विधाता रुणद्धि मौनस्य मिषेण वाणीम् । तत्कण्ठमालिङ्ग्य रसस्य तृप्तां न वेद तां वेदजडः स वक्राम् ॥", "ch": {"n": "उपजातिः"}},
{"c": "3", "n": "31", "i": 286, "v": "श्रियस्तदालिङ्गनभूर्न भूता व्रतक्षतिः कापि पतिव्रतायाः । समस्तभूतात्मतया न भूतं तद्भर्तुरीर्ष्याकलुषाणुनापि ॥", "ch": {"n": "उपजातिः"}},
{"c": "3", "n": "32", "i": 287, "v": "धिक्तं विधेः पाणिमजातलज्जं निर्माति यः पर्वणि पूर्णमिन्दुम् । मन्ये स विज्ञः स्मृततन्मुखश्रीः कृत्वार्धमौज्झद्धरमूर्ध्नि यस्तम् ॥", "ch": {"n": "इन्द्रवज्रा"}},
{"c": "3", "n": "33", "i": 288, "v": "निलीयते ह्रीविधुरः स्वजैत्रं श्रुत्वा विधुस्तस्य मुखं मुखान्नः । सूरे समुद्रस्य कदापि पूरे कदाचिदभ्रभ्रमदभ्रगर्भे ॥", "ch": {"n": "उपजातिः"}},
{"c": "3", "n": "34", "i": 289, "v": "संज्ञाप्य नः स्वध्वजभृत्यवर्गान्दैत्यारिरत्यब्जनलास्यनुत्यै । तत्संकुचन्नाभिसरोजपीताद्धातुर्विलज्जं रमते रमायाम् ॥", "ch": {"n": "इन्द्रवज्रा"}},
{"c": "3", "n": "35", "i": 290, "v": "रेखाभिरास्ये गणनादिवास्य द्वात्रिंशता दन्तमयीभिरन्तः । चतुर्दशाष्टादश चात्र विद्या द्वेधापि सन्तीति शशंस वेधाः ॥", "ch": {"n": "उपजातिः"}},
{"c": "3", "n": "36", "i": 291, "v": "श्रियौ नरेन्द्रस्य निरीक्ष्य तस्य स्मरामरेन्द्रावपि न स्मरामः । वासेन तस्मिन्क्षमयोश्च सम्यग्बुद्धौ न दध्मः खलु शेष बुद्धौ ॥", "ch": {"n": "उपजातिः"}},
{"c": "3", "n": "37", "i": 292, "v": "विना पतत्रं विनतातनूजैः समीरणैरीक्षणलक्षणीयैः । मनोभिरासीदनणुप्रमाणैर्न लङ्घिता दिक्कतमा तदश्वैः ॥", "ch": {"n": "उपेन्द्रवज्रा"}},
{"c": "3", "n": "38", "i": 293, "v": "संग्रामभूमीषु भवत्यरीणाम् अस्रैर्नदीमातृकतां गतासु । तद्बाणधारापवनाशनानां राजव्रजीयैरसुभिः सुभिक्षम् ॥", "ch": {"n": "इन्द्रवज्रा"}},
{"c": "3", "n": "39", "i": 294, "v": "यशो यदस्याजनि संयुगेषु कण्डूलभावं भजता भुजेन । हेतोर्गुणादेव दिगापगाली कूलंकषत्वव्यसनं तदीयम् ॥", "ch": {"n": "उपजातिः"}},
{"c": "3", "n": "40", "i": 295, "v": "यदि त्रिलोकी गणनापरा स्यात्तस्याः समाप्तिर्यदि नायुषः स्यात् । पारेपरार्धे गणितं यदि स्याद्गणेयनिःशेषगुणोऽपि स स्यात् ॥", "ch": {"n": "उपजातिः"}},
{"c": "3", "n": "41", "i": 296, "v": "अवारितद्वारतया तिरश्चाम् अन्तःपुरे तस्य निविश्य राज्ञः । गतेषु रम्येष्वधिकं विशेषम् अध्यापयामः परमाणुमध्याः ॥", "ch": {"n": "उपजातिः"}},
{"c": "3", "n": "42", "i": 297, "v": "पीयूषधारानधराभिरन्तः तासां रसोदन्वति मज्जयामः । रम्भादिसौभाग्यरहःकथाभिः काव्येन काव्यं सृजतादृताभिः ॥", "ch": {"n": "इन्द्रवज्रा"}},
{"c": "3", "n": "43", "i": 298, "v": "काभिर्न तत्राभिनवस्मराज्ञाविश्वासनिक्षेपवणिक्क्रियेऽहम् । जिह्रेति यन्नैव कुतोऽपि तिर्यक्कश्चित्तिरश्चस्त्रपते न तेन ॥", "ch": {"n": "इन्द्रवज्रा"}},
{"c": "3", "n": "44", "i": 299, "v": "वार्तापि नासत्यपि सान्यमेति योगादरन्ध्रे हृदि यां निरुन्धे । विरञ्चिनानाननवादधौतसमाधिशास्त्रश्रुतिपूर्णकर्णः ॥", "ch": {"n": "उपजातिः"}},
{"c": "3", "n": "45", "i": 300, "v": "नलाश्रयेण त्रिदिवोपभोगं तवानवाप्यं लभते बतान्या । कुमुद्वतीवेन्दुपरिग्रहेण ज्योत्स्नोत्सवं दुर्लभमम्बुजिन्या ॥", "ch": {"n": "उपजातिः"}},
{"c": "3", "n": "46", "i": 301, "v": "तन्नैषधानूढतया दुरापं शर्म त्वयास्मत्कृतचाटुजन्म । रसालवन्या मधुपानुविद्धं सौभाग्यमप्राप्तवसन्तयेव ॥", "ch": {"n": "उपजातिः"}},
{"c": "3", "n": "47", "i": 302, "v": "तस्यैव वा यास्यसि किं न हस्तं दृष्टं मनः केन विधेः प्रविश्य । अजातपाणिग्रहणासि तावद्रूपस्वरूपातिशयाश्रयश्च ॥", "ch": {"n": "उपजातिः"}},
{"c": "3", "n": "48", "i": 303, "v": "निशा शशाङ्कं शिवया गिरीशं श्रिया हरिं योजयतः प्रतीतः । विधेरपि स्वारसिकः प्रयासः परस्परं योग्यसमागमाय ॥", "ch": {"n": "उपेन्द्रवज्रा"}},
{"c": "3", "n": "49", "i": 304, "v": "वेलातिगस्त्रैणगुणाब्धिवेणी न योगयोग्यासि नलेतरेण । संदर्भ्यते दर्भगुणेन मल्लीमाला न मृद्वी भृशकर्कशेन ॥", "ch": {"n": "उपजातिः"}},
{"c": "3", "n": "50", "i": 305, "v": "विधिं वधूसृष्टिमपृच्छमेव तद्यानयुग्यो नलकेलियोग्याम् । त्वन्नामवर्णा इव कर्णपीता मयास्य संक्रीडति चक्रिचक्रे ॥", "ch": {"n": "उपजातिः"}},
{"c": "3", "n": "51", "i": 306, "v": "अन्येन पत्या त्वयि योजितायां विज्ञत्वकीर्त्या गतजन्मनो वा । जनापवादार्णवमुत्तरीतुं विधा विधातुः कतमा तरीः स्यात् ॥", "ch": {"n": "उपजातिः"}},
{"c": "3", "n": "52", "i": 307, "v": "आस्तां तदप्रस्तुतचिन्तयालं मयासि तन्वि ! श्रमितातिवेलम् । सोऽहं तदागः परिमार्ष्टुकामः किमीप्सितं ते विदधेऽभिधेहि ॥", "ch": {"n": "उपजातिः"}},
{"c": "3", "n": "53", "i": 308, "v": "इतीरयित्वा विरराम पत्री स राजपुत्रीहृदयं बुभुत्सुः । ह्रदे गभीरे हृदि चावगाढे शंसन्ति कार्यावतरं हि सन्तः ॥", "ch": {"n": "उपजातिः"}},
{"c": "3", "n": "54", "i": 309, "v": "किंचित्तिरश्चीनविलोलमौलिः विचिन्त्य वाच्यं मनसा मुहूर्तम् । पतत्रिणं सा पृथिवीन्द्रपुत्री जगाद वक्त्रेण तृणीकृतेन्दुः ॥", "ch": {"n": "उपजातिः"}},
{"c": "3", "n": "55", "i": 310, "v": "धिक्चापले वत्सिमवत्सलत्वं यत्प्रेरणादुत्तरलीभवन्त्या । समीरसङ्गादिव नीरभङ्ग्या मया तटस्थस्त्वमुपद्रुतोऽसि ॥", "ch": {"n": "उपजातिः"}},
{"c": "3", "n": "56", "i": 311, "v": "आदर्शतां स्वच्छतया प्रयासि सतां स तावत्खलु दर्शनीयः । आगः पुरस्कुर्वति सागसं मां यस्यात्मनीदं प्रतिबिम्बितं ते ॥", "ch": {"n": "उपजातिः"}},
{"c": "3", "n": "57", "i": 312, "v": "अनार्यमप्याचरितं कुमार्या भवान्मम क्षाम्यतु सौम्य ! तावत् । हंसोऽपि देवांशतयासि वन्द्यः श्रीवत्सलक्ष्मेव हि मत्स्यमूर्तिः ॥", "ch": {"n": "उपजातिः"}},
{"c": "3", "n": "58", "i": 313, "v": "मत्प्रीतिमाधित्ससि कां त्वदीक्षामुदं मदक्ष्णोरपि यातिशेताम् । निजामृतैर्लोचनसेचनाद्वा पृथक्किमिन्दुः सृजति प्रजानाम् ॥", "ch": {"n": "उपजातिः"}},
{"c": "3", "n": "59", "i": 314, "v": "मनस्तु यं नोज्झति जातु यातु मनोरथः कण्ठपथं कथं सः । का नाम बाला द्विजराजपाणिग्रहाभिलाषं कथयेदलज्जा ॥", "ch": {"n": "उपजातिः"}},
{"c": "3", "n": "60", "i": 315, "v": "वाचं तदीयां परिपीय मृद्वीं मृद्वीकया तुल्यरसां स हंसः । तत्याज तोषं परपुष्टघुष्टे घृणां च वीणाक्वणिते वितेने ॥", "ch": {"n": "उपजातिः"}},
{"c": "3", "n": "61", "i": 316, "v": "मन्दाक्षमन्दाक्षरमुद्रमुक्त्वा तस्यां समाकुञ्चितवाचि हंसः । तच्छंसिते किंचन संशयालुः गिरा मुखाम्भोजमयं युयोज ॥", "ch": {"n": "उपजातिः"}},
{"c": "3", "n": "62", "i": 317, "v": "करेण वाञ्छेव विधुं विधर्तुं यमित्थमात्थादरिणी तमर्थम् । पातुं श्रुतिभ्यामपि नाधिकुर्वे वर्णे श्रुतेर्वर्ण इवान्तिमः किम् ॥", "ch": {"n": "उपजातिः"}},
{"c": "3", "n": "63", "i": 318, "v": "अवाप्यते वा किमियद्भवत्या चित्तैकपद्यामपि विद्यते यः । यत्रान्धकारः किल चेतसोऽपि जिह्मेतरैर्ब्रह्म तदप्यवाप्यम् ॥", "ch": {"n": "उपजातिः"}},
{"c": "3", "n": "64", "i": 319, "v": "ईशाणिमैश्वर्यविवर्तमध्ये लोकेशलोकेशयलोकमध्ये । तिर्यञ्चमप्यञ्च मृषानभिज्ञरसज्ञतोपज्ञसमज्ञमज्ञम् ॥", "ch": {"n": "उपजातिः"}},
{"c": "3", "n": "65", "i": 320, "v": "मध्ये श्रुतीनां प्रतिवेशिनीनां सरस्वती वासवती मुखे नः । ह्रियेव ताभ्यश्चलतीयमद्धा पथान्न सत्सङ्गगुणेन नद्धा ॥", "ch": {"n": "उपजातिः"}},
{"c": "3", "n": "66", "i": 321, "v": "पर्यङ्कतापन्नसरस्वदङ्कां लङ्कां पुरीमप्यभिलाषि चित्तम् । कुत्रापि चेद्वस्तुनि ते प्रयाति तदप्यवेहि स्वशये शयालु ॥", "ch": {"n": "उपजातिः"}},
{"c": "3", "n": "67", "i": 322, "v": "इतीरिता पत्ररथेन तेन ह्रीणा च हृष्टा च बभाण भैमी । चेतो नलङ्कामयते मदीर्यं नान्यत्र कुत्रापि च साभिलाषम् ॥", "ch": {"n": "उपजातिः"}},
{"c": "3", "n": "68", "i": 323, "v": "विचिन्त्य बालाजनशीलशैलं लज्जानदीमज्जदनङ्गनागम् । आचष्ट विस्पष्टमभाषमाणामेनां स चक्राङ्गपतङ्गशक्रः ॥", "ch": {"n": "उपजातिः"}},
{"c": "3", "n": "69", "i": 324, "v": "नृपेण पाणिग्रहणे स्पृहेति नलं मनः कामयते ममेति । आश्लेषि न श्लेषकवेर्भवत्याः श्लोकद्वयार्थः सुधिया मया किम् ॥", "ch": {"n": "उपजातिः"}},
{"c": "3", "n": "70", "i": 325, "v": "त्वच्चेतसः स्थैर्यविपर्ययं तु संभाव्य भाव्यस्मि तमज्ञ एव । लक्ष्ये हि बालाहृदि लोलशीले दरापराद्धेषुरपि स्मरः स्यात् ॥", "ch": {"n": "उपजातिः"}},
{"c": "3", "n": "71", "i": 326, "v": "महीमहेन्द्रः खलु नैषधेन्दुः तद्वोधनीयः कथमित्थमेव । प्रयोजनं सांशयिकं प्रतीदृक्पृथग्जनेनेव स मद्विधेन ॥", "ch": {"n": "उपजातिः"}},
{"c": "3", "n": "72", "i": 327, "v": "पितुर्नियोगेन निजेच्छया वा युवानमन्यं यदि वा वृणीषे । त्वदर्थमर्थित्वकृतिप्रतीतिः कीदृङ्मयि स्यान्निषधेश्वरस्य ॥", "ch": {"n": "उपजातिः"}},
{"c": "3", "n": "73", "i": 328, "v": "त्वपायि किं शङ्कितविक्रियेऽस्मिन्नधिक्रिये वा विषये निदातुम् । इतः पृथक्प्रार्थयसे तु यद्यत्कुर्वे तदुर्वीपतिपुत्रि ! सर्वम् ॥", "ch": {"n": "उपजातिः"}},
{"c": "3", "n": "74", "i": 329, "v": "श्रवःप्रविष्टा इव तद्गिरस्ता विधूय वैमत्यधुतेन मूर्ध्ना । ऊचे ह्रियोऽपि श्लथितानुरोधा पुनर्धरित्रीपुरुहूतपुत्री ॥", "ch": {"n": "उपजातिः"}},
{"c": "3", "n": "75", "i": 330, "v": "मदन्यदानं प्रति कल्पना या वेदस्त्वदीये हृदि तावदेषा । निशोऽपि सोमेतरकान्तशङ्कामोंकारमग्रेसरमस्य कुर्याः ॥", "ch": {"n": "उपजातिः"}},
{"c": "3", "n": "76", "i": 331, "v": "सरोजिनीमानसरागवृत्तेः अनर्कसंपर्कमतर्कयित्वा । मदन्यपाणिग्रहशङ्कितेयम् अहो महीयस्तव साहसिक्यम् ॥", "ch": {"n": "उपेन्द्रवज्रा"}},
{"c": "3", "n": "77", "i": 332, "v": "साधु त्वया तर्कितमेतदेव स्वेनानलं यत्किल संश्रयिष्ये । विनामुना स्वात्मनि तु प्रहर्तुं मृषागिरं त्वां नृपतौ न कर्तुम् ॥", "ch": {"n": "उपजातिः"}},
{"c": "3", "n": "78", "i": 333, "v": "मद्विप्रलभ्यं पुनराह यस्त्वां तर्कः स किं तत्फलवाचि मूकः । अशक्यशङ्काव्यभिचारहेतुः वाणी न वेदा यदि सन्तु के तु ॥", "ch": {"n": "उपजातिः"}},
{"c": "3", "n": "79", "i": 334, "v": "अनैषधायैव जुहोति तातः किं मां कृशानौ न शरीरशेषाम् । ईष्टे तनूजन्मतनोः स नूनं मत्प्राणनाथस्तु नलस्तथापि ॥", "ch": {"n": "उपजातिः"}},
{"c": "3", "n": "80", "i": 335, "v": "तदेकदासीत्वपदादुदग्रे मदीप्सिते साधु विधित्सुता ते । अहेलिनां किं नलिनी विधत्ते सुधाकरेणापि सुधाकरेण ॥", "ch": {"n": "उपेन्द्रवज्रा"}},
{"c": "3", "n": "81", "i": 336, "v": "तदेकलुब्धे हृदि मेऽस्ति लब्धुं चिन्ता न चिन्तामणिमप्यनर्ष्यम् । चित्ते ममैकः सकलत्रिलोकीसारो निधिः पद्ममुखः स एव ॥", "ch": {"n": "उपजातिः"}},
{"c": "3", "n": "82", "i": 337, "v": "श्रुतः स दृष्टश्च हरित्सु मोहात्द्यातः स नीरन्ध्रितबुद्धिधारम् । ममाद्य तत्प्राप्तिरसुव्ययो वा हस्ते तवास्ते द्वयमेकशेषः ॥", "ch": {"n": "उपजातिः"}},
{"c": "3", "n": "83", "i": 338, "v": "संचीयतामाश्रुतपालनोत्थं मत्प्राणविश्राणनजं च पुण्यम् । निवार्यतामार्य ! वृथा विशङ्का भद्रेऽपि मुद्रेयमये ! भृशं का ॥", "ch": {"n": "उपजातिः"}},
{"c": "3", "n": "84", "i": 339, "v": "अलं विलङ्घ्य प्रियविज्ञ ! याच्ञां कृत्वापि वाग्यं विविधं विधेये । यशः पथादाश्रवतापदोत्थात्खलु स्खलित्वास्तखलोक्तिखेलात् ॥", "ch": {"n": "उपजातिः"}},
{"c": "3", "n": "85", "i": 340, "v": "स्वजीवमप्यार्तमुदे ददद्भ्यः तव त्रपा नेदृशबद्धमुष्टेः । मह्यं मदीयान्यदसूनदित्सोः धर्मः कराद्भ्रश्यति कीर्तिधौतः ॥", "ch": {"n": "उपजातिः"}},
{"c": "3", "n": "86", "i": 341, "v": "दत्त्वात्मजीवं त्वयि जीवदेऽपि शुध्यामि जीवाधिकदे तु केन । विधेहि तन्मां त्वदृणान्यशोद्धुम् अमुद्रदारिद्र्यसमुद्रमग्नाम् ॥", "ch": {"n": "उपजातिः"}},
{"c": "3", "n": "87", "i": 342, "v": "क्रीणीष्व मज्जीवितमेव पण्वम् अन्यन्न चेदस्ति तदस्तु पुण्यम् । जीवेशदातर्यदि ते न दातुं यशोऽपि तावत्प्रभवामि गातुम् ॥", "ch": {"n": "उपजातिः"}},
{"c": "3", "n": "88", "i": 343, "v": "वराटिकोपक्रिययापि लभ्यान्नेभ्याः कृतज्ञानथवाद्रियन्ते । प्राणैः पणः स्वं निपुणं भणन्तः क्रीणन्ति तानेव तु हन्त सन्तः ॥", "ch": {"n": "उपजातिः"}},
{"c": "3", "n": "89", "i": 344, "v": "स भूभृदष्टावपि लोकपालाः तैर्मे तदेकाग्रधियः प्रसेदे । न हीतरस्माद्धटते यदेत्य स्वयं तदाप्तिप्रतिभूर्ममाभूः ॥", "ch": {"n": "उपजातिः"}},
{"c": "3", "n": "90", "i": 345, "v": "अकाण्डमेवात्मभुवार्जितस्य भूत्वापि मूलं मयि वीरणस्य । भवान्न मे किं नलदत्वमेत्य कर्ता हृदश्चन्दनलेपकृत्यम् ॥", "ch": {"n": "उपजातिः"}},
{"c": "3", "n": "91", "i": 346, "v": "अलं विलम्ब्य त्वरितुं हि वेला कार्ये किल स्थैर्यसहे विचारः । गुरूपदेशं प्रतिमेव तीक्ष्णा प्रतीक्षते जातु न कालमर्तिः ॥", "ch": {"n": "उपजातिः"}},
{"c": "3", "n": "92", "i": 347, "v": "अभ्यर्थनीयः स गतेन राजा त्वया न शुद्धान्तगतो मदर्थम् । प्रियास्यदाक्षिण्यवलात्कृतो हि तदोदयेदन्यवधूनिषेधः ॥", "ch": {"n": "उपजातिः"}},
{"c": "3", "n": "93", "i": 348, "v": "शुद्धान्तसंभोगनितान्ततुष्टे न नैषधे कार्यमिदं निगाद्यम् । अपां हि तृप्ताय न वारिधारा स्वादुः सुगन्धिः स्वदते तुषारा ॥", "ch": {"n": "उपजातिः"}},
{"c": "3", "n": "94", "i": 349, "v": "त्वया विधेया न गिरो मदर्थाः क्रुधा कदुष्णे हृदि नैषधस्य । पित्तेन दूने रसने सितापि तिक्तायते हंसकुलावतंस ! ॥", "ch": {"n": "उपजातिः"}},
{"c": "3", "n": "95", "i": 350, "v": "धरातुरासाहि मदर्थयाच्ञा कार्या न कार्यान्तरचुम्बिचित्ते । तदार्थितस्यानवबोधनिद्रा बिभर्त्यवज्ञाचरणस्य मुद्राम् ॥", "ch": {"n": "उपजातिः"}},
{"c": "3", "n": "96", "i": 351, "v": "विज्ञेन विज्ञाप्यमिदं नरेन्द्रे तस्मात्त्वयास्मिन्समयं समीक्ष्य । आत्यन्तिकासिद्धिविलम्बिसिध्द्योः कार्यस्य कार्यस्य शुभा विभाति ॥", "ch": {"n": "इन्द्रवज्रा"}},
{"c": "3", "n": "97", "i": 352, "v": "इत्युक्तवत्या यदलोपि लज्जा सानौचिती चेतसि नश्चकास्तु । स्मरस्तु साक्षी तददोषतायाम् उन्माद्य यस्तत्तदवीवदत्ताम् ॥", "ch": {"n": "उपजातिः"}},
{"c": "3", "n": "98", "i": 353, "v": "उन्मत्तमासाद्य हरः स्मरश्च द्वावप्यसीमां मुदमुद्वहेते । पूर्वः परस्पर्धितया प्रसूनं नूनं द्वितीयो विरहाधिदूनम् ॥", "ch": {"n": "इन्द्रवज्रा"}},
{"c": "3", "n": "99", "i": 354, "v": "तथाभिधात्रीमथ राजपुत्रीं निर्णीय तां नैषधबद्धरागाम् । अमोचि चञ्चूपुटमौनमुद्रा विहायसा तेन विहस्य भूयः ॥", "ch": {"n": "उपजातिः"}},
{"c": "3", "n": "100", "i": 355, "v": "इदं यदि क्ष्मापतिपुत्रि ! तत्त्वं पश्यामि तन्न स्वविधेयमस्मिन् । त्वामुच्चकैस्तापयता नृपं च पञ्चेषुणैवाजनि योजनेयम् ॥", "ch": {"n": "उपजातिः"}},
{"c": "3", "n": "101", "i": 356, "v": "त्वद्वद्धबुद्धेर्बहिरिन्द्रियाणां तस्योपवासव्रतिनां तपोभिः । त्वामद्य लब्ध्वामृततृप्तिभाजां स्वदेवभूयं चरितार्थमस्तु ॥", "ch": {"n": "उपजातिः"}},
{"c": "3", "n": "102", "i": 357, "v": "तुल्यावयोर्मूर्तिरभून्मदीया दग्धा परं सास्य न ताप्यतेऽपि । इत्यभ्यसूयन्निव देहतापं तस्यातनुस्त्वद्विरहाद्विधत्ते ॥", "ch": {"n": "इन्द्रवज्रा"}},
{"c": "3", "n": "103", "i": 358, "v": "लिपिं दृशा भित्तिविभूषणं त्वां नृपः पिबन्नादरनिर्निमेषः । चक्षुर्झरैरर्पितमात्मचक्षूरागं स धत्ते रचितं त्वया नु ॥", "ch": {"n": "उपजातिः"}},
{"c": "3", "n": "104", "i": 359, "v": "पातुर्दृशालेख्यनयीं नृपस्य त्वामादरादस्तनिमीलयास्ते । ममेदमित्यश्रुणि नेत्रवृत्तेः प्रीतेर्निमेषच्छिदया विवादः ॥", "ch": {"n": "उपजातिः"}},
{"c": "3", "n": "105", "i": 360, "v": "त्वं हृद्गता भैमि ! बहिर्गतापि प्राणायिता नासिकयास्यगत्या । न चित्रमाक्रामति तत्र चित्रम् एतन्मनो यद्भवदेकवृत्ति ॥", "ch": {"n": "उपजातिः"}},
{"c": "3", "n": "106", "i": 361, "v": "अजस्रमारोहसि दूरदीर्घो संकल्पसोपानततिं तदीयाम् । श्वासान्स वर्षत्यधिकं पुनर्यद्यानात्तव त्वन्मयतां तदाप्य ॥", "ch": {"n": "उपजातिः"}},
{"c": "3", "n": "107", "i": 362, "v": "हृत्तस्य यन्मन्त्रयते रहस्त्वां तद्व्यक्तमामन्त्रयते मुखं यत् । तद्वैरिपुष्पायुधमित्रचन्द्रसख्यौचिती सा खलु तन्मुखस्य ॥", "ch": {"n": "इन्द्रवज्रा"}},
{"c": "3", "n": "108", "i": 363, "v": "स्थितस्य रात्रावधिशय्य शय्यां मोहे मनस्तस्य निमज्जयन्ती । आलिङ्ग्य या चुम्बति लोचने सा निद्राधुना न त्वदृतेऽङ्गना वा ॥", "ch": {"n": "उपजातिः"}},
{"c": "3", "n": "109", "i": 364, "v": "स्मरेण निस्तक्ष्य वृथैव बाणैः लावण्यशेषां कृशतामनायि । अनङ्गतामप्ययमाप्यमानः स्पर्धां न सार्धे विजहाति तेन ॥", "ch": {"n": "उपजातिः"}},
{"c": "3", "n": "110", "i": 365, "v": "त्वत्प्रापकात्त्रस्यति नैनसोऽपि त्वय्येष दास्येऽपि न लज्जते यत् । स्मरेण बाणैरतितक्ष्य तीक्ष्णैः लूनः स्वभावोऽपि कियान्किमस्य ॥", "ch": {"n": "उपजातिः"}},
{"c": "3", "n": "111", "i": 366, "v": "स्मारं ज्वरं घोरमपत्रपिष्णोः सिद्धागदङ्कारचये चिकित्सौ । निदानमौनादविशद्विशाला साङ्क्रामिकी तस्य रुजेव लज्जा ॥", "ch": {"n": "उपजातिः"}},
{"c": "3", "n": "112", "i": 367, "v": "बिभेति रुष्टासि किलेत्यकस्मात्स त्वां किलापेति हसत्यकाण्डे । यान्तीमिव त्वामनु यात्यहेतोः उक्तस्त्वयेव प्रतिवक्ति मोघम् ॥", "ch": {"n": "उपजातिः"}},
{"c": "3", "n": "113", "i": 368, "v": "भवद्वियोगाच्छिदुरार्तिधारायमस्वसुर्मज्जति निःशरण्यः । मूर्च्छामयद्वीपमहान्ध्यपङ्के हा हा महीभृद्भटकुञ्जरोऽयम् ॥", "ch": {"n": "उपजातिः"}},
{"c": "3", "n": "114", "i": 369, "v": "सव्यापसव्यत्यजनाद्द्विरुक्तैः पञ्चेषुबाणैः पृथगर्जितासु । दशासु शेषा खलु तद्दशा या तया नभः पुष्प्यतु कोरकेण ॥", "ch": {"n": "उपजातिः"}},
{"c": "3", "n": "115", "i": 370, "v": "त्वयि स्मराधेः सततास्मितेन प्रस्थापितो भूमिभृतास्मि तेन । आगत्य भूतः सफलो भवत्या भावप्रतीत्या गुणलोभवत्याः ॥", "ch": {"n": "उपजातिः"}},
{"c": "3", "n": "116", "i": 371, "v": "धन्यासि वैदर्भि ! गुणैरुदारैः यया समाकृष्यत नैषधोऽपि । इतः स्तुतिः कः खलु चन्द्रिकाया यदब्धिमप्युत्तरलीकरोति ॥", "ch": {"n": "उपजातिः"}},
{"c": "3", "n": "117", "i": 372, "v": "नलेन भायाः शशिना निशेव त्वया स भायान्निशया शशीव । पुनः पुनस्तद्युगयुग्विधाता योग्यामुपास्ते नु युवां युयुक्षुः ॥", "ch": {"n": "उपजातिः"}},
{"c": "3", "n": "118", "i": 373, "v": "स्तनद्वये तन्वि ! परं तवैव पृथो यदि प्राप्स्यति नैषधस्य । अनल्पवैदग्ध्यविवर्धिनीनां पत्रावलीनां वलना समाप्तिम् ॥", "ch": {"n": "उपजातिः"}},
{"c": "3", "n": "119", "i": 374, "v": "एकः सुधांशुर्न कथंचन स्यात्तृप्तिक्षमस्त्वन्नयनद्वयस्य । त्वल्लोचनासेचनकस्तदस्तु नलास्यशीतद्युतिसद्वितीयः ॥", "ch": {"n": "उपजातिः"}},
{"c": "3", "n": "120", "i": 375, "v": "अहो तपः कल्पतरुर्नलीयः त्वत्पाणिजाग्रस्फुरदङ्कुरश्रीः । त्वद्भ्रूयुगं यस्य खलु द्विपत्री तवाधरो रज्यति यत्कलम्बः ॥", "ch": {"n": "उपजातिः"}},
{"c": "3", "n": "121", "i": 376, "v": "यस्ते नवः पल्लवितः कराभ्यां स्मितेन यः कोरकितस्तवास्ते । अङ्गम्रदिम्ना तव पुष्पितो यः स्तनश्रिया यः फलितस्तवैव ॥", "ch": {"n": "उपजातिः"}},
{"c": "3", "n": "122", "i": 377, "v": "कांसीकृतासीत्खलु मण्डलीन्दोः संसक्तरश्मिप्रकरा स्मरेण । तुला च नाराचलता निजैव मिथोनुरागस्य समीकृतौ वाम् ॥", "ch": {"n": "उपजातिः"}},
{"c": "3", "n": "123", "i": 378, "v": "सत्त्वस्रुतस्वेदमधूत्थसान्द्रे तत्पाणिपद्मे मदनोत्सवेषु । लग्नोत्थितास्त्वत्कुचपत्रलेखाः तन्निर्गतास्तं प्रविशन्तु भूयः ॥", "ch": {"n": "इन्द्रवज्रा"}},
{"c": "3", "n": "124", "i": 379, "v": "बन्धाढ्यनानारतमल्लयुद्धप्रमोदितैः केलिवने मरुद्भिः । प्रसूनवृष्टिं पुनरुक्तमुक्तां प्रतीच्छतं भैमि ! युवां युवानौ ॥", "ch": {"n": "उपजातिः"}},
{"c": "3", "n": "125", "i": 380, "v": "अन्योन्यसंगमवशादधुना विभातां तस्यापि तेऽपि मनसी विकसद्विलासे । स्रष्टुं पुनर्मनसिजस्य तनुं प्रवृत्तमादाविवि ह्यणुककृत्परमाणुयुगमम् ॥", "ch": {"n": "वसन्ततिलका"}},
{"c": "3", "n": "126", "i": 381, "v": "कामः कौसुमचापदुर्जयममुं जेतुं नृपं त्वां धनुर्वल्लीमव्रणवंशजामधिगुणामासाद्य माद्यत्यसौ । ग्रीवालंकृतिपट्टसूत्रलतया पृष्ठे कियल्लम्बया भ्राजिष्णुं कषरेखयेव निवसत्सिन्दूरसौन्दर्यया ॥", "ch": {"n": "शार्दूलविक्रीडितम्"}},
{"c": "3", "n": "127", "i": 382, "v": "त्वद्गुच्छावलिमौक्तिकानि गुलिकास्तं राजहंसं विभोर्वेध्यं विद्धि मनोभुवः स्वमपि तां मञ्जुं धनुर्मञ्जरीम् । यन्नित्याङ्कनिवासलालिततमज्याभुज्यमानं लसन्नाभीमध्यबिला विलासमखिलं रोमालिरालम्बते ॥", "ch": {"n": "शार्दूलविक्रीडितम्"}},
{"c": "3", "n": "128", "i": 383, "v": "पुष्पेषुश्चिकुरेषु ते शरचयं त्वद्भालमूले धनू रौद्रे चक्षुषि तज्जितस्तनुमनुभ्राष्ट्रं च यश्चिक्षिपे । निर्विद्याश्रयदाश्रयं स वितनुस्त्वां तज्जयायाधुना पत्रालिस्त्वदुरोजशैलनिलया तत्पर्णशालायते ॥", "ch": {"n": "शार्दूलविक्रीडितम्"}},
{"c": "3", "n": "129", "i": 384, "v": "इत्यालपत्यथ पतत्रिणि तत्र भैमीं सख्यश्चिरात्तदनुसंधिपराः परीयुः । शर्मास्तु ते विसृज मामिति सोऽप्युदीर्य वेगाज्जगाम निषधाधिपराजधानीम् ॥", "ch": {"n": "वसन्ततिलका"}},
{"c": "3", "n": "130", "i": 385, "v": "चेतोजन्मशरप्रसूनमधुभिर्व्यामिश्रतामाश्रयत्त्प्रेयोदूतपतङ्गपुङ्गवगवीहैयङ्गवीनं रसात् । स्वादं स्वादमसीममिष्टसुरभि प्राप्तापि तृप्तिं न सा तापं प्राप नितान्तमन्तरतुलामानर्च्छ मूर्च्छामपि ॥", "ch": {"n": "शार्दूलविक्रीडितम्"}},
{"c": "3", "n": "131", "i": 386, "v": "तस्या दृशो नृपतिबन्धुमनुव्रजन्त्यास्तं बाष्पवारि न चिरादवधिरबभूव । पार्श्वेऽपि विप्रचकृषे यदनेन दृष्टेः आरादपि व्यवदधे न तु चित्तवृत्तेः ॥", "ch": {"n": "वसन्ततिलका"}},
{"c": "3", "n": "132", "i": 387, "v": "अस्तित्वं कार्यसिद्धेः स्फुटमथ कथयन्पक्षतेः कम्पभेदैः आख्यातुं वृत्तमेतन्निषधनरपतौ सर्वमेकः प्रतस्थे । कान्तारे निर्गतासि प्रियसखि ! पदवी विस्मृता किं नु मुग्धे । मा रोदीरेहि यामेत्युपहृतवचसो निन्युरन्यां वयस्याः ॥", "ch": {"n": "स्रग्धरा"}},
{"c": "3", "n": "133", "i": 388, "v": "सरसि नृपमपश्यद्यत्र तत्तीरभाजः स्मरतरलमशोकानोकहस्योपमूलम् । किसलयदलतल्पम्लायिनं प्राप तं स ज्वलदसमशरेषुस्पर्धिपुष्पार्द्धिमौलेः ॥", "ch": {"n": "मालिनी"}},
{"c": "3", "n": "134", "i": 389, "v": "परवति दमयन्ति ! त्वां न किंचिद्वदामि द्रुतमुपनम किं मामाह सा शंस हंस ! । इति वदति नलेऽसौ तच्छशंसोपनम्रः प्रियमनु सुकृतां हि स्वस्पृहाया विलम्बः ॥", "ch": {"n": "मालिनी"}},
{"c": "3", "n": "135", "i": 390, "v": "कथितमपि नरेन्द्रः शंसयामास हंसं किमिति किमिति पृच्छन्भाषितं स प्रियायाः । अधिगतमथ सान्द्रानन्दमाध्वीकमत्तः स्वयमपि शतकृत्वस्तत्तथान्वाचचक्षे ॥", "ch": {"n": "मालिनी"}},
{"c": "3", "n": "136", "i": 391, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तार्तीयीकतया मितोऽयमगमत्तस्य प्रबन्धे महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "4", "n": "1", "i": 392, "v": "अथ नलस्य गुणं गुणमात्मभूः सुरभि तस्य यशः कुसुमं धनुः । श्रुतिपथोपगतं सुमनस्तया तमिषुमाशु विधाय जिगाय ताम् ॥", "ch": {"n": "द्रुतविलम्बितम्"}},
{"c": "4", "n": "2", "i": 393, "v": "यदतनुज्वरभाक्तनुते स्म सा प्रियकथासरसीरसमज्जनम् । सपदि तस्य चिरान्तरतापिनी परिणतिर्विषमा समपद्यत ॥", "ch": {"n": "द्रुतविलम्बितम्"}},
{"c": "4", "n": "3", "i": 394, "v": "ध्रुवमधीतवतीयमधीरतां दयितदूतपतद्गतवेगतः । स्थितिविरोधकरीं द्व्यणुकोदरी तदुदितः स हि यो यदनन्तरः", "ch": {"n": "द्रुतविलम्बितम्"}},
{"c": "4", "n": "4", "i": 395, "v": "अतितमां समपादि जडाशयं स्मितलवस्मरणेऽपि तदाननम् । अजनि पङ्गुरपाङ्गनिजाङ्गणभ्रमिकणेऽपि तदीक्षणखञ्जनः ॥", "ch": {"n": "द्रुतविलम्बितम्"}},
{"c": "4", "n": "5", "i": 396, "v": "किमु तदन्तरुभौ भिषजौ दिवः स्मरनलौ विशतः स्म विगाहितुम् । तदभिकेन चिकित्सितुमाशु तां मखभुजामधिपेन नियोजितौ ॥", "ch": {"n": "द्रुतविलम्बितम्"}},
{"c": "4", "n": "6", "i": 397, "v": "कुसुमचापजतापसमाकुलं कमलकोमलमैक्ष्यत तन्मुखम् । अहरहर्वहदभ्यधिकाधिकां रविरुचिग्लपितस्य विधोर्विधाम् ॥", "ch": {"n": "द्रुतविलम्बितम्"}},
{"c": "4", "n": "7", "i": 398, "v": "तरुणतातरणिद्युतिनिर्मितद्रढिम तत्कुचकुम्भयुगं तदा । अनलसंगतितापमुपैतु नो कुसुमचापकुलालविलासजम् ॥", "ch": {"n": "द्रुतविलम्बितम्"}},
{"c": "4", "n": "8", "i": 399, "v": "अधृत यद्विरहोष्मणि मज्जितं मनसिजेन तदूरुयुगं तदा । स्पृशति तत्कदनं कदलीतरुः यदि मरूज्वलदूषरदूषितः ॥", "ch": {"n": "द्रुतविलम्बितम्"}},
{"c": "4", "n": "9", "i": 400, "v": "स्मरशराहतिनिर्मितसंज्वरं करयुगं हसति स्म दमस्वसुः । अनपिधानपतत्तपनातपं तपनिपीतसरःसरसीरुहम् ॥", "ch": {"n": "द्रुतविलम्बितम्"}},
{"c": "4", "n": "10", "i": 401, "v": "मदनतापभरेण विदीर्य नो यदुदपाति हृदा दमनस्वसुः । निबिडपीनकुचद्वययन्त्रणा तम=पराधमधात्प्रतिबध्नती ॥", "ch": {"n": "द्रुतविलम्बितम्"}},
{"c": "4", "n": "11", "i": 402, "v": "निविशते यदि शूकशिखा पदे सृजति सा कियतीमिव न व्यथाम् । मृदुतनोर्वितनोतु कथं न ताम् अवनिभृत्तु निविश्य हृदि स्थितः ॥", "ch": {"n": "द्रुतविलम्बितम्"}},
{"c": "4", "n": "12", "i": 403, "v": "मनसि सन्तमिव प्रियमीक्षितुं नयनयोः स्पृहयान्तरुपेतयोः । ग्रहणशक्तिरभूदिदमीययोः अपि न संमुखवास्तुनि वस्तुनि ॥", "ch": {"n": "द्रुतविलम्बितम्"}},
{"c": "4", "n": "13", "i": 404, "v": "हृदि दमस्वसुरश्रुझरप्लुते प्रतिफलद्विरहात्तमुखानतेः । हृदयभाजमराजत चुम्बितुं नलमुपेत्य किलागमि तन्मुखम् ॥", "ch": {"n": "द्रुतविलम्बितम्"}},
{"c": "4", "n": "14", "i": 405, "v": "सुहृदमग्निमुदञ्चयितुं स्मरं मनसि गन्धवहेन मृगीदृशः । अकलि निःश्वसितेन विनिर्गमानुमितनिह्नुतवेशनमायिता ॥", "ch": {"n": "द्रुतविलम्बितम्"}},
{"c": "4", "n": "15", "i": 406, "v": "विरहपाण्डिमरागतमोमषीशितिमतन्निजपीतिमवर्णकैः । दश दिशः खलु तद्दृगकल्पयल्लिपिकरी नलरूपकचित्रिताः ॥", "ch": {"n": "द्रुतविलम्बितम्"}},
{"c": "4", "n": "16", "i": 407, "v": "स्मरकृतां हृदयस्य मुहुर्दशां बहु वदन्निव निःश्वसितानिलः । व्यधित वाससि कम्पमदः श्रिते त्रसति कः सति नाश्रयबाधने ॥", "ch": {"n": "द्रुतविलम्बितम्"}},
{"c": "4", "n": "17", "i": 408, "v": "करपदाननलोचननामभिः शदतलैः सुतनोर्विरहज्वरे । रविमहो बहुपीतचरं चिराद् अनिशतापमिषादुदसृज्यत ॥", "ch": {"n": "द्रुतविलम्बितम्"}},
{"c": "4", "n": "18", "i": 409, "v": "उदयति स्म तदद्भुतमालिभिः धरणिभृद्भुवि तत्र विमृश्य यत् । अनुमितोऽपि च बाष्पनिरीक्षणाद्द्व्यविभिचचार न तापकरो नलः ॥", "ch": {"n": "द्रुतविलम्बितम्"}},
{"c": "4", "n": "19", "i": 410, "v": "हृदि विदर्भभुवः प्रहरञ्शरै रतिपतिर्निषधाधिपतेः कृते । कृततदन्तरगस्वदृढव्यधैः फलदनीतिरमूर्च्छदलं खलु ॥", "ch": {"n": "द्रुतविलम्बितम्"}},
{"c": "4", "n": "20", "i": 411, "v": "विधुरमानि तया यदि भानुमान्कथमहो स तु तद्धृदयं तथा । अपि वियोगभरास्फुटनस्फुटीकृतदृषत्त्वमजिज्वलदंशुभिः ॥", "ch": {"n": "द्रुतविलम्बितम्"}},
{"c": "4", "n": "21", "i": 412, "v": "हृदयदत्तसरोरुहया तया क्व सदृगस्तु वियोगनिमग्नया । प्रियधनुः परिरभ्य हृदा रतिः किमनुमर्तुमशेत चितार्चिषि ॥", "ch": {"n": "द्रुतविलम्बितम्"}},
{"c": "4", "n": "22", "i": 413, "v": "अनलभावमियं स्वनिवासिनो न विरहस्य रहस्यमबुध्यत । प्रशमनाय विधाय तृणान्यसूञ्ज्वलति तत्र यदुज्झितुमैहत ॥", "ch": {"n": "द्रुतविलम्बितम्"}},
{"c": "4", "n": "23", "i": 414, "v": "प्रकृतिरेतु गुणः स न योषितां कथमिमां हृदयं मृदु नाम यत् । तदिषुभिः कुसुमैरपि दुन्वता सुविवृतं विबुधेन मनोभुवा ॥", "ch": {"n": "द्रुतविलम्बितम्"}},
{"c": "4", "n": "24", "i": 415, "v": "रिपुतरा भवनादविनिर्यतीं विधुरुचिर्गृहजालबिलैर्नु ताम् । इतरथात्मनिवारणशङ्कया ज्वरयितुं विशवेशधराविशत् ॥", "ch": {"n": "द्रुतविलम्बितम्"}},
{"c": "4", "n": "25", "i": 416, "v": "हृदि विदर्भभुवोऽश्रुभृति स्फुटं विनमदास्यतया प्रतिबिम्बितम् । मुखदृगोष्ठमरोपि मनोभुवा तदुपमाकुसुमान्यखिलाः शराः ॥", "ch": {"n": "द्रुतविलम्बितम्"}},
{"c": "4", "n": "26", "i": 417, "v": "विरहपाण्डुकपोलतले विधुः व्यधित भीमभुवः प्रतिबिम्बितः । अनुपलक्ष्यसितांशुतया मुखं निजसखं सुखमङ्कमृगार्पणात् ॥", "ch": {"n": "द्रुतविलम्बितम्"}},
{"c": "4", "n": "27", "i": 418, "v": "विरहतापिनि चन्दनपांशुभिः वपुषि सार्पितपाण्डिममण्डना । विषधराभबिसाभरणा दधे रतिपतिं प्रति शंभुविभीषिकाम् ॥", "ch": {"n": "द्रुतविलम्बितम्"}},
{"c": "4", "n": "28", "i": 419, "v": "विनिहितं परितापिनि चन्दनं हृदि तया धृतबुद्बुदमाबभौ । उपनमन्सुहृदं हृदयेशयं विधुरिवाङ्कगतोडुपरिग्रहः ॥", "ch": {"n": "द्रुतविलम्बितम्"}},
{"c": "4", "n": "29", "i": 420, "v": "स्मरहुताशनदीपितया तया बहु मुहुः सरसं सरसीरुहम् । श्रयितुमर्धपथे कृतमन्तरा श्वसितनिर्मितमर्मरमुज्झितम् ॥", "ch": {"n": "द्रुतविलम्बितम्"}},
{"c": "4", "n": "30", "i": 421, "v": "प्रियकरग्रहमेवमवाप्स्यति स्तनयुगं तव ताम्यति किं न्विति । जगदतुर्निहिते हृदि नीरजे दवधुकुड्मलनेन पृथुस्तनीम् ॥", "ch": {"n": "द्रुतविलम्बितम्"}},
{"c": "4", "n": "31", "i": 422, "v": "त्वदितरो न हृदापि मया धृतः पतिरितीव नलं हृदयेशयम् । स्मरहविर्भुजि बोधयति स्म सा विरहपाण्डुतया निजशुद्धताम् ॥", "ch": {"n": "द्रुतविलम्बितम्"}},
{"c": "4", "n": "32", "i": 423, "v": "विरहतप्ततदङ्गनिवेशिता कमलिनी निमिषद्दलमुष्टिभिः । किमपनेतुमचेष्टत किं पराभवितुमैहत तद्दवथुं पृथुम् ॥", "ch": {"n": "द्रुतविलम्बितम्"}},
{"c": "4", "n": "33", "i": 424, "v": "इयमनङ्गशरावलिपन्नगक्षतविसारिवियोगविषावशा । शशिकलेव खरांशुकरार्दिता करुणनीरनिधौ निदधौ न कम् ॥", "ch": {"n": "द्रुतविलम्बितम्"}},
{"c": "4", "n": "34", "i": 425, "v": "ज्वलति मन्मथवेदनया निजे हृदि तयार्द्रमृणाललतार्पिता । स्वजयिनोस्त्रपया सविधस्थयोः मलिनतामभजद्भुजयोर्भृशम् ॥", "ch": {"n": "द्रुतविलम्बितम्"}},
{"c": "4", "n": "35", "i": 426, "v": "पिकलतेश्रुतिकम्पिनि शैवलं हृदि तया निहितं विचलद्बभौ । सतततद्गतहृच्छयकेतुना हृतमिव स्वतनूघनघर्षिणा ॥", "ch": {"n": "द्रुतविलम्बितम्"}},
{"c": "4", "n": "36", "i": 427, "v": "न खलु मोहवशेन तदाननं नलमनः शशिकान्तमबोधि तत् । इतरथा शशिनोऽभ्युदये ततः कथमसुस्रुवदश्रुमयं पयः ॥", "ch": {"n": "द्रुतविलम्बितम्"}},
{"c": "4", "n": "37", "i": 428, "v": "रतिपतेर्विजयास्त्रमिषुर्यथा जयति भीमसुतापि तथैव सा । स्वविशिखानिव पञ्चतया ततो नियतमैहत योजयितुं स ताम् ॥", "ch": {"n": "द्रुतविलम्बितम्"}},
{"c": "4", "n": "38", "i": 429, "v": "शशिमयं दहनास्त्रमुदित्वरं मनसिजस्य विमृश्य वियोगिनी । झटिति वारुणमश्रुमिषादसौ तदुचितं प्रतिशस्त्रमुपाददे ॥", "ch": {"n": "द्रुतविलम्बितम्"}},
{"c": "4", "n": "39", "i": 430, "v": "अतनुना नवमम्बुदमाम्बुदं सुतनुरस्त्रमुदस्तमवेक्ष्य सा । उचितमायतनिःश्वसितच्छलाच्छ्वसनशस्त्रममुञ्चदमुं प्रति ॥", "ch": {"n": "द्रुतविलम्बितम्"}},
{"c": "4", "n": "40", "i": 431, "v": "रतिपतिग्रहितानिलहेतितां प्रतियती सुदती मलयानिले । तदुरुतापभयात्तमृणालिकामयमियं भुजगास्त्रमिवादित ॥", "ch": {"n": "द्रुतविलम्बितम्"}},
{"c": "4", "n": "41", "i": 432, "v": "न्यधित तद्धृदि शल्यमिव द्वयं विरहितां च तथापि च जीवितम् । किमथ तत्र निहत्य निखातवान्रतिपतिः स्तनबिल्वयुगेन तत् ॥", "ch": {"n": "द्रुतविलम्बितम्"}},
{"c": "4", "n": "42", "i": 433, "v": "अतिशरव्ययता मदनेन तां निखिलपुष्पमयस्वरशरव्ययात् । स्फुटमकारि फलान्यपि मुञ्चता तदुरसि स्तनतालयुगार्पणम् ॥", "ch": {"n": "द्रुतविलम्बितम्"}},
{"c": "4", "n": "43", "i": 434, "v": "अथ मुहुर्बहुनिन्दितचन्द्रया स्तुतविधुंतुदया च तया मुहुः । पतितया स्मरतापमये गदे निजगदेऽश्रुविमिश्रमुखी सखी ॥", "ch": {"n": "द्रुतविलम्बितम्"}},
{"c": "4", "n": "44", "i": 435, "v": "नरसुराब्जभुवामिव यावता भवति यस्य युगं यदनेहसा । विरहिणामपि तद्गतवद्युवक्षणमितं न कथं गणितागमे ॥", "ch": {"n": "द्रुतविलम्बितम्"}},
{"c": "4", "n": "45", "i": 436, "v": "जनुरधत्त सती स्मरतापिता हिमवतो न तु तन्महिमादृता । ज्वलति भालतले लिखितः सतीविरह एव हरस्य न लोचनम् ॥", "ch": {"n": "द्रुतविलम्बितम्"}},
{"c": "4", "n": "46", "i": 437, "v": "दहनजा न पृथुर्दवथुव्यथा विरहजैव पृथुर्यदि नेदृशम् । दहनमाशु विशन्ति कथं स्त्रियः प्रियमपासुमुपासितुमुद्धुराः ॥", "ch": {"n": "द्रुतविलम्बितम्"}},
{"c": "4", "n": "47", "i": 438, "v": "हृदि लुठन्ति कला नितराममूर्विरहिणीवधपङ्ककलङ्किताः । कुमुदसख्यकृतस्तु बहिष्कृताः सखि ! विलोकय दुर्विनयं विधोः ॥", "ch": {"n": "द्रुतविलम्बितम्"}},
{"c": "4", "n": "48", "i": 439, "v": "अयि ! विधुं परिपृच्छ गुरोः कुतः स्फुटमशिक्ष्यत दाहवदान्यता । ग्लपितशंभुगलाद्गरलात्त्वया किमु दधौ जड ! वा वडवानलात् ॥", "ch": {"n": "द्रुतविलम्बितम्"}},
{"c": "4", "n": "49", "i": 440, "v": "अयमयोगिवधूवधपातकैः भ्रमिमवाप्य दिवः खलु पात्यते । शितिनिशादृषदि स्फुटदुत्पतत्कणगणाधिकतारकिताम्बरः ॥", "ch": {"n": "द्रुतविलम्बितम्"}},
{"c": "4", "n": "50", "i": 441, "v": "त्वमभिधेहि विधुं सखि ! मद्गिरा किमिदमीदृगधिक्रियते त्वया । न गणितं यदि जन्म पयोनिधौ हरशिरःस्थितिभूरपि विस्मृता ॥", "ch": {"n": "द्रुतविलम्बितम्"}},
{"c": "4", "n": "51", "i": 442, "v": "निपततापि न मन्दरभूभृता त्वमुदधौ शशलाच्छन ! चूर्णितः । अपि मुनेर्जठरार्चिषि जीर्णतां वत गतोऽसि न पीतपयोनिधेः ॥", "ch": {"n": "द्रुतविलम्बितम्"}},
{"c": "4", "n": "52", "i": 443, "v": "किमसुभिर्ग्लपितैर्जड ! मन्यसे मयि निमज्जतु भीमसुतामनः । मम किल श्रुतिमाह तदर्थिकां नलमुखेन्दुपरां विबुधः स्मरः ॥", "ch": {"n": "द्रुतविलम्बितम्"}},
{"c": "4", "n": "53", "i": 444, "v": "मुखरय स्वयशोनवडिण्डिमं जलनिधेः कुलमुज्ज्वलयाधुना । अपि गृहाण वधूवधपौरुषं हरिणलाञ्छन ! मुञ्च कदर्थनाम् ॥", "ch": {"n": "द्रुतविलम्बितम्"}},
{"c": "4", "n": "54", "i": 445, "v": "निशि शशिन् ! भज कैतवभानुतामसति भास्वति तापय पाप ! माम् । अहमहन्यवलोकयितास्मि ते पुनः अहर्पतिनिह्नुतदर्पताम् ॥", "ch": {"n": "द्रुतविलम्बितम्"}},
{"c": "4", "n": "55", "i": 446, "v": "शशकलङ्क ! भयंकर ! मादृशां ज्वलसि यन्निशि भूतपतिं श्रितः । तदमृतस्य तवेदृशभूतताद्भुतकरी परमूर्धविधूननी ॥", "ch": {"n": "द्रुतविलम्बितम्"}},
{"c": "4", "n": "56", "i": 447, "v": "श्रवणपूरतमालदलाङ्कुरं शशिकुरङ्गमुखे सखि ! निक्षिप । किमपि तुन्दिलितः स्थगयत्यमुं सपदि तेन तदुच्छ्वसिमि क्षणम् ॥", "ch": {"n": "द्रुतविलम्बितम्"}},
{"c": "4", "n": "57", "i": 448, "v": "असमये मतिरुन्मिषति ध्रुवं करगतैव गता यदियं कुहूः । पुनरुपैति निरुध्यनिवास्यते सखि ! मुखं न विधोः पुनरीक्ष्यते ॥", "ch": {"n": "द्रुतविलम्बितम्"}},
{"c": "4", "n": "58", "i": 449, "v": "अयि ! ममैष चकोरशिशुर्मुनेः व्रजति सिन्धुपिबस्य न शिष्यताम् । अशितुमब्धिमधीतवतोऽस्य च शशिकराः पिबतः कति शीकराः ॥", "ch": {"n": "द्रुतविलम्बितम्"}},
{"c": "4", "n": "59", "i": 450, "v": "कुरु करे गुरुमेकमयोघनं बहिरतो मुकुरं च कुरुष्व मे । विशति तत्र यदैव विधुस्तदा सखि ! सुखादहितं जहि तं द्रुतम् ॥", "ch": {"n": "द्रुतविलम्बितम्"}},
{"c": "4", "n": "60", "i": 451, "v": "उदर एव धृतः किमुदन्वता न विषमो वडवानलवद्विधुः । विषवदुज्झितमप्यमुना न स स्मरहरः किममुं बुभुजे विभुः ॥", "ch": {"n": "द्रुतविलम्बितम्"}},
{"c": "4", "n": "61", "i": 452, "v": "असितमेकसुराशितमप्यभून्न पुनरेष विधुर्विशदं विषम् । अपि निपीय सुरैर्जनितक्षयं स्वयमुदेति पुनर्नवमार्णवम् ॥", "ch": {"n": "द्रुतविलम्बितम्"}},
{"c": "4", "n": "62", "i": 453, "v": "विरहिवर्गवधव्यसनाकुलं कलय पापमशेषकलं विधुम् । सुरनिपीतसुधाकरपापकं ग्रहविदो विपरीतकथाः कथम् ॥", "ch": {"n": "द्रुतविलम्बितम्"}},
{"c": "4", "n": "63", "i": 454, "v": "विरहिभिर्बहुमानमवापि यः स बहुलः खलु पक्ष इहाजनि । तदमितिः सकलैरपि यत्र तैः व्यरचि सा च तिथिः किममाकृता ॥", "ch": {"n": "द्रुतविलम्बितम्"}},
{"c": "4", "n": "64", "i": 455, "v": "स्वरिपुतीक्ष्णसुदर्शनविभ्रमात्किमु विधुं ग्रसते स विधुंतुदः । निपतितं वदने कथमन्यथा बलिकरम्भनिभं निजमुज्झति ॥", "ch": {"n": "द्रुतविलम्बितम्"}},
{"c": "4", "n": "65", "i": 456, "v": "वदनगर्भगतं न निजेच्छया शशिनमुज्झति राहुरसंशयम् । अशित एव गलत्ययमत्ययं सखि ! विना गलनालबिलाध्वना ॥", "ch": {"n": "द्रुतविलम्बितम्"}},
{"c": "4", "n": "66", "i": 457, "v": "ऋजुदृशः कथयन्ति पुराविदो मधुभिदं किल राहुशिरश्छिदम् । विरहिमूर्धमिदं निगदन्ति न क्व नु शशी यदि तज्जठरानलः ॥", "ch": {"n": "द्रुतविलम्बितम्"}},
{"c": "4", "n": "67", "i": 458, "v": "स्मरसखौ रुचिभिः स्मरवैरिणा मखमृगस्य यथा दलितं शिरः । सपदि संदधतुर्भिषजौ दिवः सखि ! तथा तमसोऽपि करोतु कः ॥", "ch": {"n": "द्रुतविलम्बितम्"}},
{"c": "4", "n": "68", "i": 459, "v": "नलविमस्तकितस्य रणे रिपोः मिलति किं न कबन्धगलेन वा । मृतिभिया भृशमुत्पततस्तम् आग्रहशिरस्तदसृग्दृढबन्धनम् ॥", "ch": {"n": "द्रुतविलम्बितम्"}},
{"c": "4", "n": "69", "i": 460, "v": "सखि ! जरां परिपृच्छ तमः शिरः सममसौ दधतापि कबन्धताम् । मगधराजवपुर्दलयुग्मवत्किम् इति न व्यतिसीव्यति केतुना ॥", "ch": {"n": "द्रुतविलम्बितम्"}},
{"c": "4", "n": "70", "i": 461, "v": "वद विधुंतुदमालि ! मदीरितैः त्यजसि किं द्विजराजधिया रिपुम् । किमु दिवं पुनरेति यदीदृशः पतित एष निषेव्य हि वारुणीम् ॥", "ch": {"n": "द्रुतविलम्बितम्"}},
{"c": "4", "n": "71", "i": 462, "v": "दहति कण्ठमयं खलु तेन किं गरुडवद्द्विजवासनयोज्झितः । प्रकृतिरस्य विधुंतुद ! दाहिका मयि निरागसि का वद विप्रता ॥", "ch": {"n": "द्रुतविलम्बितम्"}},
{"c": "4", "n": "72", "i": 463, "v": "सकलया कलया किल दंष्ट्रया समवधाय यमाय विनिर्मितः । विरहिणीगणचर्वणसाधनं विधुरतो द्विजराज इति श्रुतिः ॥", "ch": {"n": "द्रुतविलम्बितम्"}},
{"c": "4", "n": "73", "i": 464, "v": "स्मरमुखं हरनेत्रहुताशनाज्ज्वलदिदं चकृषे विधिना विधुः । बहुविधेन वियोगिवधैनसा शशमिषादथ कालिकयाङ्कितः ॥", "ch": {"n": "द्रुतविलम्बितम्"}},
{"c": "4", "n": "74", "i": 465, "v": "इति विधोर्विविधोक्तिवगर्हणं व्यवहितस्य वृथेति विमृश्य सा । अतितरां दधती विरहज्वरं हृदयभाजमुपालभत स्मरम् ॥", "ch": {"n": "द्रुतविलम्बितम्"}},
{"c": "4", "n": "75", "i": 466, "v": "हृदयमाश्रयसे यदि ममाकं ज्वलयसीत्थमनङ्ग ! तदेव किम् । स्वयमपि क्षणदग्धनिजेन्धनः क्व भवितासि हताश ! हुताशवत् ॥", "ch": {"n": "द्रुतविलम्बितम्"}},
{"c": "4", "n": "76", "i": 467, "v": "पुरभिदा गमितस्त्वमदृश्यतां त्रिनयनत्वपरिप्लुतिशङ्कया । स्मर ! निरैष्यत कस्यचनापि न त्वयि किमक्षिगते नयनैस्त्रिभिः ॥", "ch": {"n": "द्रुतविलम्बितम्"}},
{"c": "4", "n": "77", "i": 468, "v": "सहचरोऽसि रतेरिति विश्रुतिः त्वयि वसत्यपि मे न रतिः कुतः । अथ न संप्रति संगतिरस्ति वामनुमृता न भवन्तमियं किल ॥", "ch": {"n": "द्रुतविलम्बितम्"}},
{"c": "4", "n": "78", "i": 469, "v": "रतिवियुक्तमनात्मपरज्ञ ! किं स्वमिव मामपि तापितवानसि । कथमतापभृतस्तव संगमादितरथा हृदयं मम दह्यते ॥", "ch": {"n": "द्रुतविलम्बितम्"}},
{"c": "4", "n": "79", "i": 470, "v": "अनुममार न मार ! कथं नु सा रतिरतिप्रथितापि पतिव्रता । इयदनाथवधूवधपातकी दयितयापि तयासि किमुज्झितः ॥", "ch": {"n": "द्रुतविलम्बितम्"}},
{"c": "4", "n": "80", "i": 471, "v": "सुगत एव विजित्य जितेन्द्रियः त्वदुरुकीर्तितनुं यदनाशयत् । तव तनूमवशिष्टवतीं ततः समिति भूतमयीमहरद्धरः ॥", "ch": {"n": "द्रुतविलम्बितम्"}},
{"c": "4", "n": "81", "i": 472, "v": "फलमलभ्यत यत्कुसुमैस्त्वया विषमनेत्रमनङ्ग ! विगृह्णता । अहदनीतिरवाप्तभया ततो न कुसुमैरपि विग्रहमिच्छति ॥", "ch": {"n": "द्रुतविलम्बितम्"}},
{"c": "4", "n": "82", "i": 473, "v": "अपि धयन्नितरामरवत्सुधां त्रिनयनात्कथमापिथ तां दशाम् । भण रतेरधरस्य रसादरात् अमृतमाप्तघृणः खलु नापिबः ॥", "ch": {"n": "द्रुतविलम्बितम्"}},
{"c": "4", "n": "83", "i": 474, "v": "भुवनमोहनजेन किमेनसा तव बभूव परेत ! पिशाचता । यदधुना विरहाधमलीमसाम् अभिभवन्भ्रमसि स्मर ! मद्विधाम् ॥", "ch": {"n": "द्रुतविलम्बितम्"}},
{"c": "4", "n": "84", "i": 475, "v": "बत ददासि न मृत्युमपि स्मर ! स्खलति तेऽकृपया न धनुः करात् । अथ मृतोऽसि मृतेन च मुच्यते न खलु मुष्टिरुरीकृतबन्धनः ॥", "ch": {"n": "द्रुतविलम्बितम्"}},
{"c": "4", "n": "85", "i": 476, "v": "दृगुपहत्यपमृत्युविरूपताः शमयतेऽपरनिर्जरसेविता । अतिशयान्ध्यवपुःक्षतिपाण्डुताः स्मर ! भवन्ति भवन्तमुपासितुः ॥", "ch": {"n": "द्रुतविलम्बितम्"}},
{"c": "4", "n": "86", "i": 477, "v": "स्मर ! नृशंसतमस्त्वमतो विधिः सुमनसः कृतवान्भवदायुधम् । यदि धनुर्दृढमाशुगमायसं तव सृजेत्त्रिजगत्प्रलयं व्रजेत् ॥", "ch": {"n": "द्रुतविलम्बितम्"}},
{"c": "4", "n": "87", "i": 478, "v": "स्मररिपोरिव रोपशिखी पुरां दहतु ते जगतामपि मा त्रयम् । इति विधिस्त्वदिषून्कुसुमानि किं मधुभिरन्तरसिञ्चदनिर्वृतः ॥", "ch": {"n": "द्रुतविलम्बितम्"}},
{"c": "4", "n": "88", "i": 479, "v": "विधिरनंशममेद्यमवेक्ष्य ते जनमनः खलु लक्षमकल्पयत् । अपि स वज्रमदास्यत चेत्तदा त्वदिषुभिर्वदलिष्यदसावपि ॥", "ch": {"n": "द्रुतविलम्बितम्"}},
{"c": "4", "n": "89", "i": 480, "v": "अपि विधिः कुसुमानि तवाशुगान्स्मर ! विधाय न निर्वृतिमाप्तवान् । अदित पञ्च हि ते स नियम्य तांस्तदपि तैर्बत जर्जरितं जगत् ॥", "ch": {"n": "द्रुतविलम्बितम्"}},
{"c": "4", "n": "90", "i": 481, "v": "उपहरन्ति न कस्य सुपर्वणः सुमनसः कति पञ्च सुरद्रुमाः । तव तु हीनतया पृथगेकिकां धिगियतापि न तेऽङ्ग ! विगर्हणा ॥", "ch": {"n": "द्रुतविलम्बितम्"}},
{"c": "4", "n": "91", "i": 482, "v": "कुसुममप्यतिदुर्णयकारि ते किमु वितीर्य धनुर्विधिरग्रहीत् । किमकृतैष तवैकतदास्पदे द्वयमभूदधुना हि नलभ्रुवौ ॥", "ch": {"n": "द्रुतविलम्बितम्"}},
{"c": "4", "n": "92", "i": 483, "v": "षडृतवः कृपया स्वकमेककं कुसुममक्रमनन्दितनन्दनाः । ददति षड्भवते कुरुते भवान्धनुरिवैकमिषूनिवपञ्च तैः ॥", "ch": {"n": "द्रुतविलम्बितम्"}},
{"c": "4", "n": "93", "i": 484, "v": "यदतनुस्त्वमिदं जगते हितं क्व स मुनिस्तव यः सहते हतीः । विशिखमाश्रवणं परिपूर्य चेद् अविचलद्भुतमुज्झितुमीशिषे ॥", "ch": {"n": "द्रुतविलम्बितम्"}},
{"c": "4", "n": "94", "i": 485, "v": "सह तया स्मर ! भस्म झटित्यभूः पशुपतिं प्रति यामिषुमग्रहीः । ध्रुवमभूदधुना वितनोः शरः तव पिकस्वर एव स पञ्चमः ॥", "ch": {"n": "द्रुतविलम्बितम्"}},
{"c": "4", "n": "95", "i": 486, "v": "स्मर ! स मद्दुरितैरफलीकृतो भगवतोऽपि भवद्दहनश्रमः । सुरहिताय हुतात्मतनुः पुनः ननु जनुर्दिवि तत्क्षणमापिथ ॥", "ch": {"n": "द्रुतविलम्बितम्"}},
{"c": "4", "n": "96", "i": 487, "v": "विरहिणो विमुखस्य विधूदये शमनदिक्पवनः स न दक्षिणः । सुमनसो नमयन्नटनौ धनुः तव तु बाहुरसौ यदि दक्षिणः ॥", "ch": {"n": "द्रुतविलम्बितम्"}},
{"c": "4", "n": "97", "i": 488, "v": "किमु भवन्तमुमापतिरेककं मदमुदान्धमयोगिजनान्तकम् । यदजयत्तत एव न गीयते स भगवान्मदनान्धकमृत्युजित् ॥", "ch": {"n": "द्रुतविलम्बितम्"}},
{"c": "4", "n": "98", "i": 489, "v": "त्वमिव कोऽपि परापकृतौ कृती न ददृशे न च मन्मथ ! शुश्रुवे । स्वमदहो दहनाज्ज्वलतात्मना ज्वलयितुं परिरभ्य जगन्ति यः ॥", "ch": {"n": "द्रुतविलम्बितम्"}},
{"c": "4", "n": "99", "i": 490, "v": "त्वमुचितं नयनार्चिषि शंभुना भुवनशान्तिकहोमहविः कृतः । तव वयस्यमपास्य मधुं मधुं हतवता हरिणा बत किं कृतम् ॥", "ch": {"n": "द्रुतविलम्बितम्"}},
{"c": "4", "n": "100", "i": 491, "v": "इति कियद्वचसैव भृशं प्रियाधरपिपासु तदाननमाशु तत् । अजनि पांशुलमप्रियवाग्ज्वलन्मदनशोषणबाणहतेरिव ॥", "ch": {"n": "आर्यागीतिः"}},
{"c": "4", "n": "101", "i": 492, "v": "प्रियसखीनिवहेन सहाथ सा व्यरचयद्गिरमर्धसमस्यया । हृदयमर्मणि मन्मथसायकैः क्षततमा बहु भाषितुमक्षमा ॥", "ch": {"n": "द्रुतविलम्बितम्"}},
{"c": "4", "n": "102", "i": 493, "v": "अकरुणादव सूनशरादसून्सहजयापदि धीरतयात्मनः । असव एव ममाद्य विरोधिनः कथमरीन्सखि ! रक्षितुमात्थ माम् ॥", "ch": {"n": "द्रुतविलम्बितम्"}},
{"c": "4", "n": "103", "i": 494, "v": "हितगिरं न शृणोषि किमाश्रवे ! प्रसभमप्यव जीवितमात्मनः । सखि ! हिता यदि मे भवसीदृशी मदरिमिच्छसि या मम जीवितम् ॥", "ch": {"n": "द्रुतविलम्बितम्"}},
{"c": "4", "n": "104", "i": 495, "v": "अमृतदीधितिरेष विदर्भजे ! भजसि तापममुष्य किमंशुभिः । यदि भवन्ति मृताः सखि ! चन्द्रिकाः शशमृतः क्व तदा परितप्यते ॥", "ch": {"n": "द्रुतविलम्बितम्"}},
{"c": "4", "n": "105", "i": 496, "v": "व्रज धृतिं त्यज भीतिमहेतुकाम् अयमचण्डमरीचिरुदञ्चति । ज्वलयति स्फुटमातपमुर्मुरैः अनुभवं वचसा सखि ! लुम्पसि ॥", "ch": {"n": "द्रुतविलम्बितम्"}},
{"c": "4", "n": "106", "i": 497, "v": "अयि ! शपे हृदयाय तवैव तद्यदि वधोर्न रुचेरसि गोचरः । रुचिफलं सखि ! दृश्यत एव तज्ज्वलयति त्वचमुल्ललयत्यसून् ॥", "ch": {"n": "द्रुतविलम्बितम्"}},
{"c": "4", "n": "107", "i": 498, "v": "विधुविरोधितिथेरभिधायिनीं ननु न किं पुनरिच्छसि कोकिलाम् । सखि ! किमर्थगवेषणया गिरं किरति सेयमनर्थमयीं मयि ॥", "ch": {"n": "द्रुतविलम्बितम्"}},
{"c": "4", "n": "108", "i": 499, "v": "हृदय एव तवास्ति स वल्लभः तदपि किं दमयन्ति ! विषीदसि । हृदि परं न बहिः खलु वर्तते सखि ! पयस्तत एव विषद्यते ॥", "ch": {"n": "द्रुतविलम्बितम्"}},
{"c": "4", "n": "109", "i": 500, "v": "स्फुटति हारमणौ मदनोष्मणा हृदयमप्यनलंकृतमद्य ते । सखि ! हतास्मि तदा यदि हृद्यपि प्रियतमः स मम व्यवधापितः ॥", "ch": {"n": "द्रुतविलम्बितम्"}},
{"c": "4", "n": "110", "i": 501, "v": "इदमुदीर्य तदैव मुमूर्च्छ सा मनसि मूर्च्छितमन्मथपावका । क्व सहतामवलम्बलवच्छिदाम् अनुपपत्तिमतीमतिदुःखिता ॥", "ch": {"n": "द्रुतविलम्बितम्"}},
{"c": "4", "n": "111", "i": 502, "v": "अधित कापि मुखे सलिलं सखी प्यधित कापि सरोजदलैः स्तनौ । व्यधित कापि हृदि व्यजनानिलं न्यधित कापि हिमं सुतनोस्तनौ ॥", "ch": {"n": "द्रुतविलम्बितम्"}},
{"c": "4", "n": "112", "i": 503, "v": "उपचचार चिरं मृदुशीतलैः जलजनालमृणालजलादिभिः । प्रियसखीनिवहः स तथा क्रमाद् इयमवाप यथा लघु चेतनाम् ॥", "ch": {"n": "द्रुतविलम्बितम्"}},
{"c": "4", "n": "113", "i": 504, "v": "अथ कले ! कलय श्वसिति स्फुटं चलति पक्ष्म चले ! परिभावय । अधरकम्पनमुन्नय मेनके ! किमपि जल्पति कल्पलते ! श्रृणु ॥", "ch": {"n": "द्रुतविलम्बितम्"}},
{"c": "4", "n": "114", "i": 505, "v": "रचय चारुमति ! स्तनयोर्वृतिं कलय केशिनि ! कैश्यमसंयतम् । अवगृहाण तरङ्गिणि ! नेत्रयोः जलझराविति शुश्रुविरे गिरः ॥", "ch": {"n": "द्रुतविलम्बितम्"}},
{"c": "4", "n": "115", "i": 506, "v": "कलकलः स तदालिजनाननाद् उदलसद्विपुलस्त्वरितेरितैः । यमधिगम्य सुतालयमीयिवान्धृतदरः स विदर्भपुरंदरः ॥", "ch": {"n": "द्रुतविलम्बितम्"}},
{"c": "4", "n": "116", "i": 507, "v": "कन्यान्तःपुरबाधनाय यदधीकारान्न दोषा नृपं द्वौ मन्त्रिप्रवरश्च तुल्यमगदंकारश्च तावूचतुः । देवाकर्णय सुश्रुतेन चरकस्योक्तेन जानेऽखिलं स्यादस्या नलदं विना न दलने तापस्य कोऽपि क्षमः ॥", "ch": {"n": "शार्दूलविक्रीडितम्"}},
{"c": "4", "n": "117", "i": 508, "v": "ताभ्यामभूद्युगपदप्यभिधीयमानं भेदव्यपाकृति मिथःप्रतिघातमेव । श्रोत्रे तु तस्य पपतुर्नृपतेर्न किंचिद्भैम्यामनिष्टशतशङ्कितयाकुलस्य ॥", "ch": {"n": "वसन्ततिलका"}},
{"c": "4", "n": "118", "i": 509, "v": "द्रुतविगमितविप्रयोगचिह्नामपि तनयां नृपतिः पदप्रणम्राम् । अकलयदसमाशुगाधिमग्नां झटिति पराशयवेदिनो हि विज्ञाः ॥", "ch": {"n": "पुष्पिताग्रा"}},
{"c": "4", "n": "119", "i": 510, "v": "व्यतरदथ पिताशिषं सुतायै नतशिरसे सहसोन्नमय्य मौलिम् । दयितमभिमतं स्वयंवरे ! त्वं गुणमयमाप्नुहि वासरैः कियद्भिः ॥", "ch": {"n": "पुष्पिताग्रा"}},
{"c": "4", "n": "120", "i": 511, "v": "तदनु स तनुजासखीरवादीत्तुहिनऋतौ गत एव हीदृशीनाम् । कुसुममपि शरायते शरीरे तद् उचितमाचरतोपचारमस्याः ॥", "ch": {"n": "पुष्पिताग्रा"}},
{"c": "4", "n": "121", "i": 512, "v": "कतिपयदिवसैर्वयस्यया वः स्वयमभिलष्य वरिष्यते वरीयान् । क्रशिमशमनयानया तदाप्तुं रुचिरुचिताथ भवद्विधाविधाभिः ॥", "ch": {"n": "पुष्पिताग्रा"}},
{"c": "4", "n": "122", "i": 513, "v": "एवं यद्वदता नृपेण तनया नापृच्छि लज्जास्पदं यन्मोहः स्मरभूरकल्पि वपुषः पाण्डुत्वतापादिभिः । यच्चाशीः कपटादवादि सदृशी स्यात्तत्र या सान्त्वना तन्मत्यालिजनो मनोब्धिमतनोदानन्दमन्दाक्षयोः ॥", "ch": {"n": "शार्दूलविक्रीडितम्"}},
{"c": "4", "n": "123", "i": 514, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तुर्यः स्थैर्यविचारणप्रकरणभ्रातर्ययं तन्महाकाव्येऽत्र व्यगलन्नलस्य चरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "5", "n": "1", "i": 515, "v": "यावदागमयतेऽथ नरेन्द्रान्स स्वयंवरमहाय महीन्द्रः । तावदेव ऋषिरिन्द्रदिदृक्षुः नारदस्त्रिदशधाम जगाम ॥", "ch": {"n": "स्वागता"}},
{"c": "5", "n": "2", "i": 516, "v": "नात्र चित्रमनु तं प्रययौ यत्पर्वतः स खलु तस्य सपक्षः । नारदस्तु जगतो गुरुरुच्चैर्विस्मयाय गगनं विललङ्घे ॥", "ch": {"n": "स्वागता"}},
{"c": "5", "n": "3", "i": 517, "v": "गच्छता पथि विनैव विमानं व्योम तेन मुनिना विजगाहे । साधने हि नियमोऽन्यजनानां योगिनां तु तपसाखिलसिद्धिः ॥", "ch": {"n": "स्वागता"}},
{"c": "5", "n": "4", "i": 518, "v": "खण्डितेन्द्रभवनाद्यभिमानाल्लङ्घते स्म मुनिरेष विमानान् । अर्थितोऽप्यतिथितामनुमेने नैव तत्पतिभिरङ्घ्रिविनम्रैः ॥", "ch": {"n": "स्वागता"}},
{"c": "5", "n": "5", "i": 519, "v": "तस्य तापनभिया तपनः स्वं तावदेव समकोचयदर्चिः । यावदेव दिवसेन शशीव द्रागतप्यत न तन्महसैव ॥", "ch": {"n": "स्वागता"}},
{"c": "5", "n": "6", "i": 520, "v": "पर्यभूद्दिनमणिर्द्विजराजं यत्करैरहह तेन तदा तम् । पर्यभूत्खलु करैर्द्विजराजः कर्म कः स्वकृतमत्र न भुङ्क्ते ॥", "ch": {"n": "स्वागता"}},
{"c": "5", "n": "7", "i": 521, "v": "विष्टरं तटकुशालिभिरद्धिः पाद्यमर्ध्यमथ कच्छरुहाभिः । पद्मवृन्दमधुभिर्मधुपर्कं स्वर्गसिन्धुरदितातिथयेऽस्मै ॥", "ch": {"n": "स्वागता"}},
{"c": "5", "n": "8", "i": 522, "v": "स व्यतीत्य वियदन्तरगाधं नाकनायकनिकेतनमाप । संप्रतीर्य भवसिन्धुमनादिं ब्रह्म शर्मभरचारु यतीव ॥", "ch": {"n": "स्वागता"}},
{"c": "5", "n": "9", "i": 523, "v": "अर्चनाभिरुचितोच्चतराभिः चारु तं सदकृतातिथिमिन्द्रः । यावदर्हकरणं किल साधोः प्रत्यवायधुतये न गुणाय ॥", "ch": {"n": "स्वागता"}},
{"c": "5", "n": "10", "i": 524, "v": "नामधेयसमतासखमद्रेरद्रिभिन्मुनिमथाद्रियत द्राक् । पर्वतोऽपि लभतां कथमर्चां न द्विजः स विबुधप्रभुलम्भी ॥", "ch": {"n": "स्वागता"}},
{"c": "5", "n": "11", "i": 525, "v": "तद्भुजादतिवितीर्णसपर्याद्युद्रुमानपि विवेद मुनीन्द्रः । स्वः सहस्थितिसुशिक्षितया तान्दानपारमितयैव वदान्यान् ॥", "ch": {"n": "स्वागता"}},
{"c": "5", "n": "12", "i": 526, "v": "मुद्रितान्यजनसंकथनः सन्नारदं बलरिपुः समवादीत् । आकरः स्वपरभूरिकथानां प्रायशो हि सुहृदोः सहवासः ॥", "ch": {"n": "स्वागता"}},
{"c": "5", "n": "13", "i": 527, "v": "तं कथानुकथनप्रसृतायां दूरमालपनकौतुकितायाम् । भूभृतां चिरमनागतिहेतुं ज्ञातुमिच्छुरवदच्छतमन्युः ॥", "ch": {"n": "स्वागता"}},
{"c": "5", "n": "14", "i": 528, "v": "प्रागिव प्रसुवते नृपवंशाः किंनु संप्रति न वीरकरीरान् । ये परप्रहरणैः परिणामे विक्षताः क्षितितले निपतन्ति ॥", "ch": {"n": "स्वागता"}},
{"c": "5", "n": "15", "i": 529, "v": "पार्थिवं हि निजमाजिषु वीरा दूरमूर्ध्वगमनस्य विरोधि । गौरवाद्वपुरपास्य भजन्ते मत्कृतामतिथिगौरवऋद्धिम् ॥", "ch": {"n": "स्वागता"}},
{"c": "5", "n": "16", "i": 530, "v": "साभिशापमिव नातिथयस्ते मां यदद्य भगवन्नुपयन्ति । तेन न श्रियमिमां बहु मन्ये स्वोदरैकभृतिकार्यकदर्याम् ॥", "ch": {"n": "स्वागता"}},
{"c": "5", "n": "17", "i": 531, "v": "पूर्वपुण्यविभवव्ययलब्धाः श्रीभरा विपद एव विमृष्टाः । पात्रपाणिकमलार्पणमासां तासु शान्तिकविधिर्विधिदृष्टः ॥", "ch": {"n": "स्वागता"}},
{"c": "5", "n": "18", "i": 532, "v": "तद्विमृज्य मम संशयशिल्पि स्फीतमत्र विषये सहसाघम् । भूयतां भगवतः श्रुतिसारैः अद्य वाग्भिरघमर्षणऋग्भिः ॥", "ch": {"n": "स्वागता"}},
{"c": "5", "n": "19", "i": 533, "v": "इत्युदीर्य मघवा विनयर्धिं वर्धयन्नवहितत्वभरेण । चक्षुषां दशशतीमनिमेषां तस्थिवान्मुनिमुखे प्रणिधाय ॥", "ch": {"n": "स्वागता"}},
{"c": "5", "n": "20", "i": 534, "v": "वीक्ष्य तस्य विनये परिपाकं पाकशासनपदं स्पृशतोऽपि । नारदः प्रमदगद्गदयोक्त्या विस्मितः स्मितपुरः सरमूचे ॥", "ch": {"n": "स्वागता"}},
{"c": "5", "n": "21", "i": 535, "v": "भिक्षिता शतमखी सुकृतं यत्तत्परिश्रमविदः स्वविभूतौ । तत्फले यदि परं तव हेला क्लेशलब्धमधिकादरदं तु ॥", "ch": {"n": "स्वागता"}},
{"c": "5", "n": "22", "i": 536, "v": "संपदस्तव गिरामपि दूरा यन्न नाम विनयं विनयन्ते । श्रद्दधाति क इवेह न साक्षाद् आह चेदनुभवः परमाप्तः ॥", "ch": {"n": "स्वागता"}},
{"c": "5", "n": "23", "i": 537, "v": "श्रीभरानतिथिसात्करवाणि स्वोपभोगपरता न हितेति । पश्यतो बहिरिवान्तरपीयं दृष्टिसृष्टिरधिका तव कापि ॥", "ch": {"n": "स्वागता"}},
{"c": "5", "n": "24", "i": 538, "v": "आः स्वभावमधुरैरनुभावैः तावकैरतितरां तरलाः स्मः । द्यां प्रशाधि गलितावधिकालं साधु साधु विजयस्व बिडौजः ॥", "ch": {"n": "स्वागता"}},
{"c": "5", "n": "25", "i": 539, "v": "संख्यविक्षततनुस्रवदस्रक्षालिताखिलनिजाघलघूनाम् । यत्त्विहानुपगमः शृणु राज्ञां तज्जगद्युवमुदं तमुदन्तम् ॥", "ch": {"n": "स्वागता"}},
{"c": "5", "n": "26", "i": 540, "v": "सा भुवः किमपि रत्नमनर्घे भूषणं जयति तत्र कुमारी । भीमभूपतनया दमयन्ती नाम या मदनशस्त्रममोघम् ॥", "ch": {"n": "स्वागता"}},
{"c": "5", "n": "27", "i": 541, "v": "संप्रति प्रतिमुहूर्तमपूर्वा कापि यौवनजवेन भवन्ती । आशिखं सुकृतसारभृते सा क्वापि यूनि भजते किल भावम् ॥", "ch": {"n": "स्वागता"}},
{"c": "5", "n": "28", "i": 542, "v": "कथ्यते न कतमः स इति त्वं मां विवक्षुरसि किं चलदोष्ठः । अर्धवर्त्मनि रुणत्सि न पृच्छां निर्गमेण न परिश्रमयैनाम् ॥", "ch": {"n": "स्वागता"}},
{"c": "5", "n": "29", "i": 543, "v": "यत्पथावधिरणुः परमः सा योगिधीरपि न पश्यति यस्मात् । बालया निजमनः परमाणौ ह्रीदरीशयहरीकृतमेनम् ॥", "ch": {"n": "स्वागता"}},
{"c": "5", "n": "30", "i": 544, "v": "सा शरस्य कुसुमस्य शरव्यं सूचिता विरहवाचिभरङ्गैः । तातचित्तमपि धातुरधत्त स्वस्वयंवरमहाय सहायम् ॥", "ch": {"n": "स्वागता"}},
{"c": "5", "n": "31", "i": 545, "v": "मन्मथाय यदथादित राज्ञां हूतिदूत्यविधये विधिराज्ञाम् । तेन तत्परवशाः पृथिवीशाः संगरं गरमिवाकलयन्ति ॥", "ch": {"n": "स्वागता"}},
{"c": "5", "n": "32", "i": 546, "v": "येषु येषु सरसा दमयन्ती भूषणेषु यदि वापि गुणेषु । तत्र तत्र कलयापि विशेषो यः स हि क्षितिभृतां पुरुषार्थः ॥", "ch": {"n": "स्वागता"}},
{"c": "5", "n": "33", "i": 547, "v": "शैशवव्ययदिनावधि तस्या यौवनोदयिनि राजसमाजे । आदरादहरहः कुसुमेषोः उल्ललास मृगयाभिनिवेशः ॥", "ch": {"n": "स्वागता"}},
{"c": "5", "n": "34", "i": 548, "v": "इत्यमी वसुमतीकमितारः सादरास्त्वदतिथीभवितुं न । भीमभूसुरभुवोरभिलापे दूरमन्तरमहो नृपतीनाम् ॥", "ch": {"n": "स्वागता"}},
{"c": "5", "n": "35", "i": 549, "v": "तेन जाग्रदधृतिर्दिवमागां संख्यसौख्यमनुसर्तुमनु त्वाम् । यन्मृधं क्षितिभृतां न विलोके तन्निमग्नमनसां भुवि लोके ॥", "ch": {"n": "स्वागता"}},
{"c": "5", "n": "36", "i": 550, "v": "वेद यद्यपि न कोऽपि भवन्तं हन्त हन्त्रकरुणं विरुणद्धि । पृच्छ्यसे तदपि येन विवेकप्रोञ्छनाय विषये रससेकः ॥", "ch": {"n": "स्वागता"}},
{"c": "5", "n": "37", "i": 551, "v": "एवमुक्तवति देवऋषीन्द्रे द्रागभेदि मघवाननमुद्रा । उत्तरोत्तरशुभो हि विभूनां कोऽपि मञ्जुलतमः क्रमवादः ॥", "ch": {"n": "स्वागता"}},
{"c": "5", "n": "38", "i": 552, "v": "कानुजे मम निजे दनुजारौ जाग्रति स्वशरणे रणचर्चा । यद्भुजाङ्कमुपधाय जयाङ्कं शर्मणा स्वपिमि वीतविशङ्कः ॥", "ch": {"n": "स्वागता"}},
{"c": "5", "n": "39", "i": 553, "v": "विश्वरूपकलनादुपपन्नं तस्य जैमिनिमुनित्वमुदीये । विग्रहं मखभुजामसहिष्णुः व्यर्थतां मदशनिं स निनाय ॥", "ch": {"n": "स्वागता"}},
{"c": "5", "n": "40", "i": 554, "v": "ईदृशानि मुनये विनयाब्धिः तस्थिवान्स वचनान्युपहृत्य । प्रांशुनिःश्वसितपृष्ठचरी वाङ्नारदस्य निरियाय निरोजाः ॥", "ch": {"n": "स्वागता"}},
{"c": "5", "n": "41", "i": 555, "v": "स्वारसातलभवाहवशङ्की निर्वृणोमि न वसन्वसुमत्याम् । द्यां गतस्य हृदि मे दुरुदर्कः क्ष्मातलद्वयभटाजिवितर्कः ॥", "ch": {"n": "स्वागता"}},
{"c": "5", "n": "42", "i": 556, "v": "वीक्षितस्त्वमसि मामथ गन्तुं तन्मनुष्यजगतेऽनुमनुष्व । किं भुवः परिवृढा न विवोढुं तत्र तामुपगता विवदन्ते ॥", "ch": {"n": "स्वागता"}},
{"c": "5", "n": "43", "i": 557, "v": "इत्युदीर्य स ययौ मुनिरुर्वो स्वर्पतिं प्रतिनिवर्त्य बलेन । वारितोऽप्यनुजगाम सयत्नं तं कियन्त्यपि पदान्यपराणि ॥", "ch": {"n": "स्वागता"}},
{"c": "5", "n": "45", "i": 558, "v": "पाणये बलरिपोरथ भैमीशीतकोमलकरग्रहमर्हम् । भेषजं चिरचिताशनिवासव्यापदामुपदिदेश रतीशः ॥", "ch": {"n": "स्वागता"}},
{"c": "5", "n": "46", "i": 559, "v": "नाकलोकभिषजोः सुषमा या पुष्पचापमपि चुम्बति सैव । वेद्मि तादृगभिषज्यदसौ तद्द्वारसंक्रमितवैद्यकविद्यः ॥", "ch": {"n": "स्वागता"}},
{"c": "5", "n": "47", "i": 560, "v": "मानुषीमनुसरत्यथ पत्यौ खर्वभावमवलम्ब्य मघोनी । खण्डितं निजमसूचयदुच्चैः मानमाननसरोरुहनत्या ॥", "ch": {"n": "स्वागता"}},
{"c": "5", "n": "48", "i": 561, "v": "यो मघोनि दिवमुच्चरमाणे रम्भया मलिनिमालमलम्भि । वर्ण एव स खलूज्ज्वलमस्याः शान्तमान्तरमभाषत भङ्ग्या ॥", "ch": {"n": "स्वागता"}},
{"c": "5", "n": "49", "i": 562, "v": "जीवितेन कृतमप्सरसां तत्प्राणमुक्तिरिह युक्तिमती नः । इत्यनक्षरमवाचि धृताच्या दीर्घनिःश्वसितनिर्गमितेन ॥", "ch": {"n": "स्वागता"}},
{"c": "5", "n": "51", "i": 563, "v": "साधु नः पतनमेवमितः स्यात् इत्यभण्यत तिलोत्तमयापि । चामरस्य पतनेन कराब्जात्तद्विलोलनचलद्भुजनालात् ॥", "ch": {"n": "स्वागता"}},
{"c": "5", "n": "52", "i": 564, "v": "उर्वशी गुणवशीकृतविश्वा तत्क्षणस्तिमितभावनिभेन । शक्रसौहृदसमापनसीम्नि  स्तम्भकार्यमपुषद्वपुषैव ॥", "ch": {"n": "स्वागता"}},
{"c": "5", "n": "53", "i": 565, "v": "कापि कामपि बभाण बुभुत्सुं शृण्वति त्रिदशभर्तरि किंचित् । एष कश्यपसुतामभिगन्ता पश्य कश्यपसुतः शतमन्युः ॥", "ch": {"n": "स्वागता"}},
{"c": "5", "n": "54", "i": 566, "v": "आलिमात्मसुभगत्वसगर्वा कापि शृण्वति मघोनि बभाषे । वीक्षणेऽपि सघृणासि नृणां किं यासि न त्वमपि सार्थगुणेन ॥", "ch": {"n": "स्वागता"}},
{"c": "5", "n": "55", "i": 567, "v": "अन्वयुर्द्युतिपयः पितृनाथाः तंमुदाथ हरितां कमितारः । वर्त्म कर्षतु पुरः परमेकस्तद्गतानुगतिको न महार्घः ॥", "ch": {"n": "स्वागता"}},
{"c": "5", "n": "56", "i": 568, "v": "प्रेषिताः पृथगथो दमयन्त्यै चित्तचौर्यचतुरा निजदूत्यः । तद्गुरुं प्रति च तैरुपहाराः संख्यसौख्यकपटेन निगूढाः ॥", "ch": {"n": "स्वागता"}},
{"c": "5", "n": "57", "i": 569, "v": "चित्रमत्र विबुधैरपि यत्तैः स्वर्विहाय बत भूरनुसस्रे । द्यौर्न काचिदथवास्ति निरुढा सैव सा चलति यत्र हि चित्तम् ॥", "ch": {"n": "आर्यागीतिः"}},
{"c": "5", "n": "59", "i": 570, "v": "किं घनस्य जलधेरथवैवं नैव संशयितुमप्यलभन्त । स्यन्दनं परमदूरमपश्यन्निःस्वनश्रुतिसहोपनतं ते ॥", "ch": {"n": "स्वागता"}},
{"c": "5", "n": "60", "i": 571, "v": "सूतविश्रमदकौतुकिभावं भावबोधचतुरं तुरगाणाम् । तत्र नेत्रजनुषः फलमेते नैषधं बुबुधिरे विबुधेन्द्राः ॥", "ch": {"n": "स्वागता"}},
{"c": "5", "n": "61", "i": 572, "v": "वीक्ष्य तस्य वरुणस्तरुणत्वं तद्बभार निबिडं जडभूयम् । नौचिती जलपतेः किमु सास्य प्राज्यविस्मयरसस्तिमितस्य ॥", "ch": {"n": "स्वागता"}},
{"c": "5", "n": "62", "i": 573, "v": "रूपमस्य विनिरूप्य तथातिम्लानिमाप रविवंशवतंसः । कीर्त्यते यदधुनापि स देवः काल एव सकलेन जनेन ॥", "ch": {"n": "स्वागता"}},
{"c": "5", "n": "63", "i": 574, "v": "यं बभार दहनः खलु तापं रूपधेयभरमस्य विमृश्य । तत्र भूदनलता जनिकर्त्री मा तदप्यनलतैव तु हेतुः ॥", "ch": {"n": "स्वागता"}},
{"c": "5", "n": "64", "i": 575, "v": "कामनीयकमधःकृतकामं काममक्षिभिरवेक्ष्य तदीयम् । कौशिकः स्वमखिलं परिपश्यन्मन्यते स्म खलु कौशिकमेव ॥", "ch": {"n": "स्वागता"}},
{"c": "5", "n": "65", "i": 576, "v": "रामणीयकगुणाद्वयवादं मूर्तमुत्थितममुं परिभाव्य । विस्मयाय हृदयानि वितेरुः तेन तेषु न सुराः प्रबभूवुः ॥", "ch": {"n": "स्वागता"}},
{"c": "5", "n": "66", "i": 577, "v": "प्रैयरूपकविशेषनिवेशैः संवदद्भिरमराः श्रुतपूर्वैः । एष एव स नलः किमितीदं मन्दमन्दमितरेतरमूचुः ॥", "ch": {"n": "स्वागता"}},
{"c": "5", "n": "67", "i": 578, "v": "तेषु तद्विधवधूवरणार्हं भूषणं स समयः स रथाध्वा । तस्य कुण्डिनपुरं प्रतिसर्पन्भूपतेर्व्यवसितानि शशंसुः ॥", "ch": {"n": "स्वागता"}},
{"c": "5", "n": "68", "i": 579, "v": "धर्मराजसलिलेशहुताशैः प्राणातां श्रितममुं जगतस्तैः । प्राप्य हृष्टचलविस्तृततापैः चेतसा निभृतमेतदचिन्ति ॥", "ch": {"n": "उपजातिः"}},
{"c": "5", "n": "69", "i": 580, "v": "नैव नः प्रियतमोभयथासौ यद्यमुं न वृणुते वृणुते वा । एकतो हि धिगमूमगुणज्ञम् अन्यतः कथमदः प्रतिलम्भः ॥", "ch": {"n": "स्वागता"}},
{"c": "5", "n": "70", "i": 581, "v": "मां वरिष्यति तदा यदि मत्तो वेद नेयमियदस्य महत्त्वम् । ईदृशी च कथमाकलयित्री मद्विशेषमपरान्नृपपुत्री ॥", "ch": {"n": "स्वागता"}},
{"c": "5", "n": "71", "i": 582, "v": "नैषधे बत वृते दमयन्त्या व्रीडितो नहि बहिर्भवितास्मि । स्वां गृहेऽपि वनितां कथमास्यं ह्रीनिमीलि खलु दर्शयिताहे ॥", "ch": {"n": "स्वागता"}},
{"c": "5", "n": "72", "i": 583, "v": "इत्यवेत्य मनसात्मविधेयं किंचन त्रिविबुधी बुबुधे न । नाकनायकमपास्य तमेकं सा स्म पश्यति परस्परमास्यम् ॥", "ch": {"n": "स्वागता"}},
{"c": "5", "n": "73", "i": 584, "v": "किं विधेयमधुनेति विमुग्धं स्वानुगाननमवेक्ष्य ऋभुक्षाः । शंसति स्म कपटे पटुरुच्चैः वञ्चनं समभिलष्य नलस्य ॥", "ch": {"n": "स्वागता"}},
{"c": "5", "n": "74", "i": 585, "v": "सर्वतः कुशलवानसि किच्चित्वं स नैषध इति प्रतिभा नः । स्वासनार्धसुहृदस्त्वयि रेखां वीरसेननृपतेरिव विद्मः ॥", "ch": {"n": "स्वागता"}},
{"c": "5", "n": "75", "i": 586, "v": "क्व प्रयास्यसि नलेत्यलमुक्त्वा यात्रयात्र शुभयाजनि यन्नः । तत्तयैव फलसत्वरया त्वं नाध्वनोऽर्धमिदमागमितः किम् ॥", "ch": {"n": "स्वागता"}},
{"c": "5", "n": "76", "i": 587, "v": "एष नैषध ! स दण्डभृदेष ज्वालजालजटिलः स हुताशः । यादसां स पतिरेष च शेषं शासितारमधिगच्छ सुराणाम् ॥", "ch": {"n": "स्वागता"}},
{"c": "5", "n": "77", "i": 588, "v": "अर्थितो वयममी समुपेमः त्वां नलेति फलितार्थमवेहि । अध्वनः क्षणमपास्य च खेदं कुर्महे भवति कार्यनिवेदम् ॥", "ch": {"n": "स्वागता"}},
{"c": "5", "n": "78", "i": 589, "v": "ईदृशीं गिरमुदीर्य बिडौजा जोषमास न विशिष्य बभाषे । नात्र चित्रमभिधाकुशलत्वे शैशवावधि गुरुर्गुरुरस्य ॥", "ch": {"n": "स्वागता"}},
{"c": "5", "n": "79", "i": 590, "v": "अर्थिनामहृषिताखिललोमा स्वं नृपः स्फुटकदम्बकदम्बम् । अर्चनार्थमिव तच्चरणानां स प्रणामकरणादुपनिन्ये ॥", "ch": {"n": "स्वागता"}},
{"c": "5", "n": "80", "i": 591, "v": "दुर्लभं दिगधिपैः किममीभिः तादृशं कथमहो मदधीनम् । ईदृशं मनसिकृत्य विरोधं नैषधेन समशायि चिराय ॥", "ch": {"n": "स्वागता"}},
{"c": "5", "n": "81", "i": 592, "v": "जीवितावधि वनीयकमात्रैः याच्यमानमखिलैः सुलभं यत् । अर्थिने परिवृढाय सुराणां किं वितीर्य परितुष्यति चेतः ॥", "ch": {"n": "स्वागता"}},
{"c": "5", "n": "82", "i": 593, "v": "भीमजा च हृदि मे परमास्ते जीवितादपि धनादपि गुर्वी । न स्वमेव मम सार्हति यस्याः षोडशीमपि कलां किल नोर्वी ॥", "ch": {"n": "स्वागता"}},
{"c": "5", "n": "83", "i": 594, "v": "मीयतां कथमभीप्सितमेषां दीयतां कथमयाचितमेव । तं धिगस्तु कलयन्नपि वाञ्छाम् अर्थिवागवसरं सहते यः ॥", "ch": {"n": "स्वागता"}},
{"c": "5", "n": "84", "i": 595, "v": "प्रापितेन चटुकाकुविडम्बं लम्भितेन बहुयाचनलज्जाम् । अर्थिना यदघमर्जति दाता तन्न लुम्पति विलम्ब्य ददानः ॥", "ch": {"n": "स्वागता"}},
{"c": "5", "n": "85", "i": 596, "v": "यत्प्रदेयमुपनीय वदान्यैः दीयते सलिलमर्थिजनाय । सार्थनोक्तिविफलत्वविशङ्का त्रासमूर्च्छदपमृत्युचिकित्सा ॥", "ch": {"n": "स्वागता"}},
{"c": "5", "n": "86", "i": 597, "v": "अर्थिने न तृणवद्धनमात्रं किं तु जीवनमपि प्रतिपाद्यम् । एवमाह कुशवज्जलदापी दव्यदानविधिरुक्तिविदग्धः ॥", "ch": {"n": "स्वागता"}},
{"c": "5", "n": "87", "i": 598, "v": "पङ्कसंकरविगर्हितमर्हं न श्रियः कमलमाश्रयणाय । अर्थिपाणिकमलं विमलं तद्वासवेश्म विदधीत सुधीस्तत् ॥", "ch": {"n": "स्वागता"}},
{"c": "5", "n": "88", "i": 599, "v": "याचमानजनमानसवृत्तेः पूरणाय बत जन्म न यस्य । तेन भूमिरतिभारवतीयं न द्रुमैर्न गिरिभिर्न समुद्रैः ॥", "ch": {"n": "स्वागता"}},
{"c": "5", "n": "89", "i": 600, "v": "मा धनानि कृपणः खलु जीवं तृष्णयार्पयतु जातु परस्मै । तत्र चैष कुरुते मम चित्रं यत्तु नार्पयति तानि मृतोऽपि ॥", "ch": {"n": "स्वागता"}},
{"c": "5", "n": "90", "i": 601, "v": "माममीभिरिह याचितवद्भिः दातृजातमवमत्य जगत्याम् । यद्यशो मयि निवेक्षितमेतन्निष्क्रयोऽस्तु कतमस्तु तदीयः ॥", "ch": {"n": "स्वागता"}},
{"c": "5", "n": "91", "i": 602, "v": "लोक एष परलोकमुपेता हा विहाय निधने धनमेकः । इत्यमुं खलु तदस्य निनीषत्यर्थिबन्धुरुदयद्दयचित्तः ॥", "ch": {"n": "स्वागता"}},
{"c": "5", "n": "92", "i": 603, "v": "दानपात्रमधर्मणमिहैकग्राहि कोटिगुणितं दिवि दायि । साधुरेति सुकृतैर्यदि कर्तुं पारलौकिककुसीदमसीदत् ॥", "ch": {"n": "आर्यागीतिः"}},
{"c": "5", "n": "93", "i": 604, "v": "एवमादि स विचिन्त्य मुहूर्तं तानवोचत पतिर्निषधानाम् । अर्थिदुर्लभमवाप्य सहर्षान्याच्यमानमुखमुल्लसितश्रि ॥", "ch": {"n": "स्वागता"}},
{"c": "5", "n": "94", "i": 605, "v": "नास्ति जन्यजनकव्यतिभेदः सत्यमन्नजनितो जनदेहः । वीक्ष्य वः खलु तनूममृतादं दृङ्गिमज्जनमुपैति सुधायाम् ॥", "ch": {"n": "स्वागता"}},
{"c": "5", "n": "95", "i": 606, "v": "मत्तपः क्व नु तनु क्व फलं वा यूयमीक्षणपथं व्रजथेति । ईदृशं परिणमन्ति पुनर्नः पूर्वपूरुषतपांसि जयन्ति ॥", "ch": {"n": "स्वागता"}},
{"c": "5", "n": "96", "i": 607, "v": "प्रत्यतिष्ठिपदिलां खलु देवीं कर्म सर्वसहनव्रतजन्म । यूयमप्यहह पूजनमस्या यन्निजैः सृजथ पादपयोजैः ॥", "ch": {"n": "स्वागता"}},
{"c": "5", "n": "97", "i": 608, "v": "जीवितावधि किमप्यधिकं वा यन्मनीषितमितो नरडिम्भात् । तेन वश्चरणमर्चतु सोऽयं ब्रूत वस्तु पुनरस्तु किमीदृक् ॥", "ch": {"n": "स्वागता"}},
{"c": "5", "n": "98", "i": 609, "v": "एवमुक्तवति वीतविशङ्के वीरसेनतनये विनयेन । वक्रभावविषमामथ शक्रः कार्यकैतवगुरुर्गिरमूचे ॥", "ch": {"n": "स्वागता"}},
{"c": "5", "n": "99", "i": 610, "v": "पाणिपीडनमहं दमयन्त्याः कामयेमहि महीमिहिकांशो ! । दूत्यमत्र कुरु नः स्मरभीतिं निर्जितस्मर ! चिरस्य निरस्य ॥", "ch": {"n": "स्वागता"}},
{"c": "5", "n": "100", "i": 611, "v": "आसते शतमधिक्षिति भूपाः तोयराशिरसि ते खलु कूपाः । किं ग्रहा दिवि न जाग्रति ते ते भास्करस्य कतमस्तुलयास्ते ॥", "ch": {"n": "स्वागता"}},
{"c": "5", "n": "101", "i": 612, "v": "विश्वदृश्वनयना वयमेव त्वद्गुणाम्बुधिमगाधमवेमः । त्वामिहैवमनिवेश्य रहस्ये निर्वृतिं नहि लभेमहि सर्वे ॥", "ch": {"n": "स्वागता"}},
{"c": "5", "n": "102", "i": 613, "v": "शुद्धवंशजनितोऽपि गुणस्य स्थानतामनुभवन्नपि शक्रः । क्षिप्नुरेनमृजुमाशु सपक्षं सायकं धनुरिवाजनि वक्रः ॥", "ch": {"n": "स्वागता"}},
{"c": "5", "n": "103", "i": 614, "v": "तेन तेन वचसैव मघोनः स स्म वेद कपटं पटुरुच्चैः । आचरत्तदुचितामथ वाणीमार्जवं हि कुटिलेषु न नीतिः ॥", "ch": {"n": "स्वागता"}},
{"c": "5", "n": "104", "i": 615, "v": "सेयमुच्चतरता दुरितानाम् अन्यजन्मनि मयैव कृतानाम् । युष्मदीयमपि या महिमानं जेतुमिच्छति कथापथपारम् ॥", "ch": {"n": "स्वागता"}},
{"c": "5", "n": "105", "i": 616, "v": "वित्थ चित्तमखिलस्य न कुर्यां धुर्यकार्यपरिपन्थि तु मौनम् । ह्रीर्गिरास्तु वरमस्तु पुनर्मा स्वीकृतैव परवागपरास्ता ॥", "ch": {"n": "स्वागता"}},
{"c": "5", "n": "106", "i": 617, "v": "यन्मतौ विमलदर्पणिकायां संमुखस्थमखिलं खलु तत्त्वम् । तेऽपि किं वितरथेदृशमाज्ञां या न यस्य सदृशी वितरीतुम् ॥", "ch": {"n": "स्वागता"}},
{"c": "5", "n": "107", "i": 618, "v": "यामि यामिह वरीतुमहो तद्दूततां नु करवाणि कथं वः । ईदृशां न महतां बत जाता वञ्चने मम तृणस्य घृणापि ॥", "ch": {"n": "स्वागता"}},
{"c": "5", "n": "108", "i": 619, "v": "उद्भ्रमामि विरहान्मुहुरस्या मोहमेमि च मुहूर्तमहं यः । ब्रुत वः प्रभवितास्मि रहस्यं रक्षितुं स कथमीदृगवस्थः ॥", "ch": {"n": "आर्यागीतिः"}},
{"c": "5", "n": "109", "i": 620, "v": "यां मनोरथमयीं हृदि कृत्वा यः श्वसिम्यथ कथं स तदग्रे । भावगुप्तिमवलम्बितुमीशे दुर्जया हि विषया विदुषापि ॥", "ch": {"n": "स्वागता"}},
{"c": "5", "n": "110", "i": 621, "v": "यामिकाननुपमृद्य च मादृक्तां निरीक्षितुमपि क्षमते कः । रक्षिलक्षजयचण्डचरित्रे पुंसि विश्वसिति कुत्र कुमारी ॥", "ch": {"n": "स्वागता"}},
{"c": "5", "n": "111", "i": 622, "v": "आदधीचि किल दातृकृतार्घं प्राणमात्रपणसीम यशो यत् । आददे कथमहं प्रियया तत्प्राणतः शतगुणेन पणेन ॥", "ch": {"n": "स्वागता"}},
{"c": "5", "n": "112", "i": 623, "v": "अर्थना मयि भवद्भिरिवास्यै कर्तुमर्हति मयापि भवत्सु । भीमजार्थपरयाचनचाटौ यूयमेव गुरवः करणीयाः ॥", "ch": {"n": "स्वागता"}},
{"c": "5", "n": "113", "i": 624, "v": "अर्थिताः प्रथमतो दमयन्तीं यूयमन्वहमुपास्य मया यत् । ह्रीर्न चेद्व्यतियतामपि तद्वः सा ममापि सुतरां न तदस्तु ॥", "ch": {"n": "स्वागता"}},
{"c": "5", "n": "114", "i": 625, "v": "कुण्डिनेन्द्रसुतया किल पूर्वं मां वरीतुमुररीकृतमास्ते । व्रीडमेष्यति परं मयि दृष्टे स्वीकरिष्यति न सा खलु युष्मान् ॥", "ch": {"n": "स्वागता"}},
{"c": "5", "n": "115", "i": 626, "v": "तत्प्रसीदत विधत्त न खेदं दूत्यमत्यसदृशं हि ममेदम् । हास्यतैव सुलभा न तु साध्यं तद्विधित्सुभिरनौपयिकेन ॥", "ch": {"n": "स्वागता"}},
{"c": "5", "n": "116", "i": 627, "v": "ईदृशानि गदितानि तदानीम् आकलय्य स नलस्य बलारिः । शंसति स्म किमपि स्मयमानः स्वानुगाननविलोकनलोलः ॥", "ch": {"n": "स्वागता"}},
{"c": "5", "n": "117", "i": 628, "v": "नाभ्यधायि नृपते ! भवतेदं रोहिणीरमणवंशभुवैव । लज्जते न रसना तव वाम्यादर्थिषु स्वयमुरीकृतकाम्या ॥", "ch": {"n": "स्वागता"}},
{"c": "5", "n": "118", "i": 629, "v": "भङ्गुरं न वितथं न कथं वा जीवलोकमवलोकयसीमम् । येन धर्मयशसी परिहातुं धीरहो चलति धीर ! तवापि ॥", "ch": {"n": "स्वागता"}},
{"c": "5", "n": "119", "i": 630, "v": "कः कुलेऽजनि जगन्मुकुटे वः प्रार्थकेप्सितमपूरि न येन । इन्दुरादिरजनिष्ट कलङ्की कष्टमत्र स भवानपि मा भूत् ॥", "ch": {"n": "स्वागता"}},
{"c": "5", "n": "120", "i": 631, "v": "यापदृष्टिरपि या मुखमुद्रा याचमानमनु या च न तुष्टिः । त्वादृशस्य सकलः स कलङ्कः शीतभासि शशकृः परमङ्कः ॥", "ch": {"n": "स्वागता"}},
{"c": "5", "n": "121", "i": 632, "v": "नाक्षराणि पठता किमपाठि प्रस्मृतः किमथवा पठितोऽपि । इत्थमर्थिचयसंशय दोलाखेलनं खलु चकार नकारः ॥", "ch": {"n": "स्वागता"}},
{"c": "5", "n": "122", "i": 633, "v": "अब्रवीत्तमनलः क्व नलेदं लब्धमुज्झसि यशः शशिकल्पम् । कल्पवृक्षपतिमर्थिनमित्थं नाप कोऽपि शतमन्युमिहान्यः ॥", "ch": {"n": "स्वागता"}},
{"c": "5", "n": "123", "i": 634, "v": "न व्यहन्यत कदापि मुदं यः स्वः सदामुपनयन्नभिलाषः । तत्पदे त्वदभिषेककृतां नः स त्यजत्वसमतामदमद्य ॥", "ch": {"n": "स्वागता"}},
{"c": "5", "n": "124", "i": 635, "v": "अब्रवीदथ यमस्तमहृष्टं वीरसेनकुलदीप ! तमस्त्वाम् । यत्किमप्यभिबुभूषति तत्किं चन्द्रवंशवसतेः सदृशं ते ॥", "ch": {"n": "स्वागता"}},
{"c": "5", "n": "125", "i": 636, "v": "रोहणः किमपि यः कठिनानां कामधेनुरपि या पशुरेव । नैनयोरपि वृथाऽभवदर्थी ही विधित्सुरसि वत्स ! किमेतत् ॥", "ch": {"n": "स्वागता"}},
{"c": "5", "n": "126", "i": 637, "v": "याचितश्चिरयति क्व नु धीरः प्राणने क्षणमपि प्रतिभूः कः । शंसति द्विनयनी दृढनिद्रां द्राङ्गिमेषमिषघूर्णनपूर्णा ॥", "ch": {"n": "स्वागता"}},
{"c": "5", "n": "127", "i": 638, "v": "अभ्रपुष्पमपि दित्सति शीतं सार्थिना विमुखता यदभाजि । स्तोककस्य खलु चञ्चुपुटेन म्लानिरुल्लसति तद्धनसङ्घे ॥", "ch": {"n": "स्वागता"}},
{"c": "5", "n": "128", "i": 639, "v": "ऊचिवानुचितमक्षरमेनं पाशपाणिरपि पाणिमुदस्य । कीर्तिरेव भवतां प्रियदारा दाननीरझरमौक्तिकहारा ॥", "ch": {"n": "स्वागता"}},
{"c": "5", "n": "129", "i": 640, "v": "चर्म वर्म किल यस्य न भेद्यं यस्य वज्रमयमस्थि च तौ चेत् । स्थायिनाविह न कर्णदधीची तन्न धर्ममवधीरय धीर ! ॥", "ch": {"n": "स्वागता"}},
{"c": "5", "n": "130", "i": 641, "v": "अद्य यावदपि येन निबद्धौ न प्रभू विचलितुं बलिविन्ध्यौ । आस्थितावितथतागुणपाशः त्वादृशा स विदुषा दुरपासः ॥", "ch": {"n": "स्वागता"}},
{"c": "5", "n": "131", "i": 642, "v": "प्रेयसी जितसुधांशुमुखश्रीः या न मुञ्चति दिगन्तगतापि । भङ्गिसङ्गमकुरङ्गदृगर्थे कः कदर्थयति तामपि कीर्तिम् ॥", "ch": {"n": "स्वागता"}},
{"c": "5", "n": "132", "i": 643, "v": "यान्वरं प्रति परेऽर्थयितार स्तेऽपि यं वयमहो स पुनस्त्वम् । नैव नः खलु मनोरथमात्रं शूर ! पूरय दिशोऽपि यशोभिः ॥", "ch": {"n": "स्वागता"}},
{"c": "5", "n": "133", "i": 644, "v": "अर्थिता त्वयि गतेषु सुरेषु म्लानदानजनिजोरुयशः श्रीः । अद्य पाण्डु गगनं सुरशाखी केवलेन कुसुमेन विधत्तम् ॥", "ch": {"n": "स्वागता"}},
{"c": "5", "n": "134", "i": 645, "v": "प्रवसते भरतार्जुनवैन्यंवत्स्मृतिधृतोऽपि नल ! त्वमभीष्टदः । स्वगमनाफलतां यदि शङ्कसे तदफलं निखिलं खलु मङ्गलम् ॥", "ch": {"n": "द्रुतविलम्बितम्"}},
{"c": "5", "n": "135", "i": 646, "v": "इष्टं न प्रति ते प्रतिश्रुतिरभूद्याद्य स्वराह्लादिनी धर्मार्था सृज तां श्रुतिप्रतिभटीकृत्यान्विताख्यापदाम् । त्वत्कीर्तिः पुनती पुनस्त्रिभुवनं शुभ्राद्वयादेशनाद्द्रव्याणां शितिपीतलोहितहरिन्नामान्वयं लुम्पतु ॥", "ch": {"n": "शार्दूलविक्रीडितम्"}},
{"c": "5", "n": "136", "i": 647, "v": "यं प्रासूत सहस्रपादुदभवत्पादेन खञ्जः कथं स च्छायातनयः सुतः किल पितुः सादृश्यमन्विच्छति । एतस्योत्तरमद्य नः समजनि त्वत्तेजसां लङ्घने साहस्रैरपि पङ्गुरङ्घ्रिभिरभिव्यक्तीभवन्भानुमान् ॥", "ch": {"n": "शार्दूलविक्रीडितम्"}},
{"c": "5", "n": "137", "i": 648, "v": "इत्याकर्ण्य क्षितीशस्त्रिदशपरिषदस्ता गिरश्चाटुगर्भा वैदर्भीकामुकोऽपि प्रसभविनिहितं दूत्यभारं बभार । अङ्गीकारं गतेऽस्मिन्नमरपरिवृढः संभृतानन्दमूचे भूयादन्तर्धिसिद्धेरनुविहितभवच्चित्तता यत्र तत्र ॥", "ch": {"n": "स्रग्धरा"}},
{"c": "5", "n": "138", "i": 649, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तस्य श्रीविजयप्रशस्तिरचनातातस्य नव्ये महाकाव्ये चारुणि नैषधीयचरिते सर्गोऽगमत्पञ्चमः ॥", "ch": {"n": "शार्दूलविक्रीडितम्"}},
{"c": "6", "n": "1", "i": 650, "v": "दूत्याय दैत्यारिपतेः प्रवृत्तो द्विषां निषेद्धा निषधप्रधानम् । स भीमभूमीपतिराजधानीं लक्षीचकाराथ रथस्यदस्य ॥", "ch": {"n": "उपजातिः"}},
{"c": "6", "n": "2", "i": 651, "v": "भैम्या समं नाजगणद्वियोगं स दूतधर्मे स्थिरधीरधीराः । पयोधिपाने मुनिरन्तरायं दुर्वारमप्यौर्वसिवौर्वशेयः ॥", "ch": {"n": "उपजातिः"}},
{"c": "6", "n": "3", "i": 652, "v": "नलप्रणालीमिलदम्बुजाक्षीसंवादपीयूषपिपासवस्ते । तदध्ववीक्षार्थमिवानिमेषा देशस्य तस्याभरणीबभूवुः ॥", "ch": {"n": "उपजातिः"}},
{"c": "6", "n": "4", "i": 653, "v": "तां कुण्डिनाख्यापदमात्रगुप्ताम् इन्द्रस्य भूमेरमरावतीं सः । मनोरथः सिद्धिमिव क्षणेन रथस्तदीयः पुरमाससाद ॥", "ch": {"n": "उपजातिः"}},
{"c": "6", "n": "5", "i": 654, "v": "भैमीपदस्पर्शकृतार्थरथ्या सेयं पुरीत्युत्कलिकाकुलस्ताम् । नृपौ निपीय क्षणमीक्षणाभ्यां भृशं निराश्वास सुरैः क्षताशः ॥", "ch": {"n": "उपजातिः"}},
{"c": "6", "n": "6", "i": 655, "v": "स्विद्यत्प्रमोदाश्रुलवेन वामं रोमाञ्चभृत्पक्ष्मभिरस्य चक्षुः । अन्यत्पुनः कम्प्रमपि स्फुरत्त्वात्तस्याः पुरः प्राप नवोपभोगम् ॥", "ch": {"n": "इन्द्रवज्रा"}},
{"c": "6", "n": "7", "i": 656, "v": "रथादसौ सारथिना सनाथा द्राजावतीर्याथ पुरं विवेश । निर्गत्य बिम्बादिव भानवीयात्सौधाकरं मण्डलमंशुसङ्घः ॥", "ch": {"n": "उपजातिः"}},
{"c": "6", "n": "8", "i": 657, "v": "चित्रं तदा कुण्डिनवेशिनः सा नलस्य मूर्तिर्ववृते न दृश्या । बभूव तच्चित्रतरं तथापि विश्वैकदृश्यैव यदस्य मूर्तिः ॥", "ch": {"n": "उपजातिः"}},
{"c": "6", "n": "9", "i": 658, "v": "जनैर्विदग्धैर्भवनैश्च मुग्धैः पदे पदे विस्मयकल्पवल्लीम् । तां गाहमानास्य चिरं नलस्य दृष्टिर्ययौ राजकुलातिथित्वम् ॥", "ch": {"n": "उपजातिः"}},
{"c": "6", "n": "10", "i": 659, "v": "हेलां दधौ रक्षिजनेऽस्त्रसज्जे लीनश्चरामीति हृदा ललज्जे । द्रक्ष्यामि भैमीमिति संतुतोष दूतं विचिन्त्य स्वमसौ शुशोच ॥", "ch": {"n": "इन्द्रवज्रा"}},
{"c": "6", "n": "11", "i": 660, "v": "अथोपकार्याममरेन्द्रकार्यात्कक्षासु रक्षाधिकृतैरदृष्टः । भैमीं दिदृक्षुर्बहु दिक्षु चक्षुः दिशन्नसौ तामविशद्विशङ्कः ॥", "ch": {"n": "उपजातिः"}},
{"c": "6", "n": "12", "i": 661, "v": "अयं क इत्यन्यनिवारकाणां गिरा विभूर्द्वारि विभुज्य कण्ठम् । दृशं ददौ विस्मयनिस्तरङ्गां स लङ्घितायामपि राजसिंहः ॥", "ch": {"n": "उपेन्द्रवज्रा"}},
{"c": "6", "n": "13", "i": 662, "v": "अन्तःपुरान्तः स विलोक्य बालां कांचित्समालब्धुमसंवृतोरुम् । निमीलिताक्षः परया भ्रमन्त्या संघट्टमासाद्य चमच्चकार ॥", "ch": {"n": "उपजातिः"}},
{"c": "6", "n": "14", "i": 663, "v": "अनादिसर्गस्रजि वानुभूता चित्रेषु वा भीमसुता नलेन । जातेव यद्वा जितशम्बरस्य सा शाम्बरीशिल्पमलक्षि दिक्षु ॥", "ch": {"n": "उपजातिः"}},
{"c": "6", "n": "15", "i": 664, "v": "अलीकभैमीसहदर्शनान्न तस्यान्यकन्याप्सरसो रसाय । भैमीभ्रमस्यैव ततः प्रसादाद्भैमीभ्रमस्तेन न तास्वलम्भि ॥", "ch": {"n": "उपजातिः"}},
{"c": "6", "n": "16", "i": 665, "v": "भैमीनिराशे हृदि मन्मथेन दत्तस्वहस्ताद्विरहाद्विहस्तः । स तामलीकामवलोक्य तत्र क्षणादपश्यन्व्यषदद्विबुद्धः ॥", "ch": {"n": "उपजातिः"}},
{"c": "6", "n": "17", "i": 666, "v": "प्रियां विकल्पोपहृतां स यावद्दिगीशसंदेशमजल्पदल्पम् । अदृश्यवाग्भीषितभूरिभीरुभवो रवस्तावदचेतयत्तम् ॥", "ch": {"n": "उपेन्द्रवज्रा"}},
{"c": "6", "n": "18", "i": 667, "v": "पश्यन्स तस्मिन्मरुतापि तन्व्याः स्तनौ परिस्प्रष्टुमिवास्तवस्त्रौ । अक्षान्तपक्षान्तमृगाङ्कमास्यं दधार तिर्यग्वलितं विलक्षः ॥", "ch": {"n": "उपजातिः"}},
{"c": "6", "n": "19", "i": 668, "v": "अन्तःपुरे विस्तृतवागुरोऽपि बालावलीनां वलितैर्गुणौघैः । न कालसारं हरिणं तदक्षित्वयं प्रभुर्बद्धुमभून्मनोभूः ॥", "ch": {"n": "उपजातिः"}},
{"c": "6", "n": "20", "i": 669, "v": "दोर्मूलमालोक्य कचं रुरुत्सोः ततः कुचौ तावनुलेपयन्त्याः । नाभीमथैष श्लथवाससोऽनु मिमील दिक्षु क्रमकृष्टचक्षुः ॥", "ch": {"n": "उपजातिः"}},
{"c": "6", "n": "21", "i": 670, "v": "मीलन्न शेकेऽभिमुखागताभ्यां धर्तुं निपीड्य स्तनसान्तराभ्याम् । स्वाङ्गान्यपेतो विजगौ स पश्चात्पुमङ्गसङ्गोत्पुलके पुनस्ते ॥", "ch": {"n": "उपजातिः"}},
{"c": "6", "n": "22", "i": 671, "v": "निमीलनस्पष्टविलोकनाभ्यां कदर्थितस्ताः कलयन्कटाक्षैः । स रागदर्शीव भृशं ललज्जे स्वतः सतां ह्रीः परतोऽतिगुर्वी ॥", "ch": {"n": "उपेन्द्रवज्रा"}},
{"c": "6", "n": "23", "i": 672, "v": "रोमाञ्चिताङ्गीमनु तत्कटाक्षैः भ्रान्तेन कान्तेन रतेर्निदिष्टः । मोघः शरौघः कुसुमानि नाभूत्तद्धैर्यपूजां प्रति पर्यवस्यन् ॥", "ch": {"n": "इन्द्रवज्रा"}},
{"c": "6", "n": "24", "i": 673, "v": "हित्वैव वर्त्मैकमिह भ्रमन्त्याः स्पर्शः स्त्रियाः सुत्यज इत्यवेत्य । चतुष्पथस्याभरणं बभूव लोकावलोकाय सतां स दीपः ॥", "ch": {"n": "उपजातिः"}},
{"c": "6", "n": "25", "i": 674, "v": "उद्वर्तयन्त्या हृदये निपत्य नृपस्य दृष्टिर्न्यवृतद्द्रुतैव । वियोगिवैरात्कुचयोर्नखाङ्कैः अर्धेन्दुलीलैर्गलहस्ततेव ॥", "ch": {"n": "उपजातिः"}},
{"c": "6", "n": "26", "i": 675, "v": "तन्वीमुखं द्रागधिगत्य चन्द्रं वियोगिनस्तस्य मिमीलिताभ्याम् । द्वयं द्रढीयः कृतमीक्षणाभ्यां तदिन्दुता च स्वसरोजता च ॥", "ch": {"n": "उपजातिः"}},
{"c": "6", "n": "27", "i": 676, "v": "चतुष्पथे तं विनिमीलिताक्षं चतुर्दिगेताः सुखमग्रहीष्यन् । संघट्ट्य तस्मिन्भृशभीनिवृतात्तस्ता एव तद्वर्त्म न चेददास्यन् ॥", "ch": {"n": "उपेन्द्रवज्रा"}},
{"c": "6", "n": "28", "i": 677, "v": "संघट्टयन्त्यास्तरसात्मभूषाहीराङ्कुरप्रोतदुकूलहारी । दिशा नितम्बं परिधाप्य तन्व्याः तत्पापसंतापमवाप भूपः ॥", "ch": {"n": "उपजातिः"}},
{"c": "6", "n": "29", "i": 678, "v": "हतः कयाचित्पथि कन्दुकेन संघट्ट्य भिन्नः करजैः कयापि । कयाचनाक्तः कुचकुङ्कुमेन संभुक्तकल्पः स बभूव ताभिः ॥", "ch": {"n": "उपजातिः"}},
{"c": "6", "n": "30", "i": 679, "v": "छायामयः प्रैक्षि कयापि हारे निजे स गच्छन्नथ नेक्ष्यमाणः । तच्चिन्तयान्तर्निरचायि चारु स्वस्यैव तन्व्या हृदयं प्रविष्टः ॥", "ch": {"n": "उपजातिः"}},
{"c": "6", "n": "31", "i": 680, "v": "तच्छायसौन्दर्यनिपीतधैर्याः प्रत्येकमालिङ्गदमू रतीशः । रतिप्रतिद्वन्द्वितमासु नूनं नामूषु निर्णीतरतिः कथंचित् ॥", "ch": {"n": "उपजातिः"}},
{"c": "6", "n": "32", "i": 681, "v": "तस्माददृश्यादपि नातिबिभ्युः तच्छायरूपाहितमोहलोलाः । मन्यन्त एवादृतमन्मथाज्ञाः प्राणानपि स्वान्सुदृशस्तृणानि ॥", "ch": {"n": "इन्द्रवज्रा"}},
{"c": "6", "n": "33", "i": 682, "v": "जागर्ति तच्छायदृशां पुरा यः स्पृष्टे च तस्मिन्विससर्प कम्पः । द्रुते द्रुतं तत्पदशब्दभीत्या स्वहस्तितश्चारुदृशां परं सः ॥", "ch": {"n": "उपजातिः"}},
{"c": "6", "n": "34", "i": 683, "v": "उल्लास्यतां स्पृष्टनलाङ्गमङ्गं तासां नलच्छायपिबाऽपि दृष्टिः । अश्मैव रत्यास्तदनर्ति पत्या छेदेऽप्यबोधं यदहर्षि लोम ॥", "ch": {"n": "इन्द्रवज्रा"}},
{"c": "6", "n": "35", "i": 684, "v": "यस्मिन्नलस्पृष्टकमेत्य हृष्टा भूयोऽपि तं देशमगान्मृगाक्षी । निपत्य तत्रास्य धरारजःस्थे पादे प्रसीदेति शनैरवादीत् ॥", "ch": {"n": "उपजातिः"}},
{"c": "6", "n": "36", "i": 685, "v": "भ्रमन्नमुष्यामुपकारिकायाम् आयस्य भैमीविरहात्क्रशीयान् । असौ मुहुः सौधपरम्पराणां व्यधत्त विश्रान्तिमधित्यकासु ॥", "ch": {"n": "उपजातिः"}},
{"c": "6", "n": "37", "i": 686, "v": "उल्लिख्य हंसेन दले नलिन्याः तस्मै यथादर्शि तथैव भैमी । तेनाभिलिख्योपहृतस्वहारा कस्या न दृष्टाजनि विस्मयाय ॥", "ch": {"n": "इन्द्रवज्रा"}},
{"c": "6", "n": "38", "i": 687, "v": "कौमारगन्धीनि निवारयन्ती वृत्तानि रोमावलिवेत्रचिह्ना । सालिख्य तेनैक्ष्यत यौवनीयद्वःस्थामवस्थां परिचेतुकामा ॥", "ch": {"n": "इन्द्रवज्रा"}},
{"c": "6", "n": "39", "i": 688, "v": "पश्याः पुरंघ्रीः प्रति सान्द्रचन्द्ररजःकृतक्रीडकुमारचक्रे । चित्राणि चक्रेऽध्वनि चक्रवर्तिचिह्नं तदङ्घ्रिप्रतिमासु चक्रम् ॥", "ch": {"n": "उपजातिः"}},
{"c": "6", "n": "40", "i": 689, "v": "तारुण्यपुण्यामवलोकयन्त्योः अन्योन्यमेणेक्षणयोरभिख्याम् । मध्ये मुहूर्तं स बभूव गच्छन्नाकस्मिकाच्छादनविस्मयाय ॥", "ch": {"n": "इन्द्रवज्रा"}},
{"c": "6", "n": "41", "i": 690, "v": "पुरःस्थितस्य क्वचिदस्य भूषारत्नेषु नार्यः प्रतिबिम्बितानि । व्योमन्यदृश्येषु निजान्यपश्यन्विस्मित्य विस्मित्य सहस्रकृत्वः ॥", "ch": {"n": "उपजातिः"}},
{"c": "6", "n": "42", "i": 691, "v": "तस्मिन्विषज्यार्धपथात्तपातं तदङ्गरागच्छुरितं निरीक्ष्य । विस्मेरतामापुरविस्मरन्त्यः क्षिप्तं मिथः कन्दुकमिन्दुमुख्यः ॥", "ch": {"n": "उपजातिः"}},
{"c": "6", "n": "43", "i": 692, "v": "पुंसि स्वभर्तृव्यतिरिक्तभूते भूत्वाप्यनीक्षानियमव्रतिन्यः । छायासु रूपं भुवि वीक्ष्य तस्य फलं दृशोरानशिरे महिष्यः ॥", "ch": {"n": "उपजातिः"}},
{"c": "6", "n": "44", "i": 693, "v": "विलोक्य तच्छायमतर्कि ताभिः पतिं प्रति स्वं वसुधापि धत्ते । यथा वयं किं मदनं तथैनं त्रिनेत्रनेत्रानलकीलनीलम् ॥", "ch": {"n": "उपेन्द्रवज्रा"}},
{"c": "6", "n": "45", "i": 694, "v": "रूपं प्रतिच्छायिकयोपनीतम् आलोकि ताभिर्यदि नाम कामम् । तथापि नालोकि तदस्य रूपं हारिद्रभङ्गाय वितीर्णभङ्गम् ॥", "ch": {"n": "उपजातिः"}},
{"c": "6", "n": "46", "i": 695, "v": "भवन्नदृश्यः प्रतिबिम्बदेहव्यूहं वितन्वन्मणिकुट्टिमेषु । पुरं परस्य प्रविशन्वियोगी योगीव चित्रं स रराज राजा ॥", "ch": {"n": "उपजातिः"}},
{"c": "6", "n": "47", "i": 696, "v": "पुमानिवास्पर्शि मया व्रजन्त्या छाया मया पुंस इव व्यलोकि । ब्रुवन्निवातर्कि मयापि कश्चित् इति स्म स स्त्रैणगिरः शृणोति ॥", "ch": {"n": "उपजातिः"}},
{"c": "6", "n": "48", "i": 697, "v": "अम्बां प्रणत्योपनता नताङ्गी नलेन भैमी पथि योगमाप । स भ्रान्तिभैमीषु न तां व्यविक्त सा तं च नादृश्यतया ददर्श ॥", "ch": {"n": "उपजातिः"}},
{"c": "6", "n": "49", "i": 698, "v": "प्रसूप्रसादाधिगता प्रसूनमाला नलस्योद्भ्रमवीक्षितस्य । क्षिप्तापि कण्ठाय तयोपकण्ठे स्थितं तमालम्बत सत्यमेव ॥", "ch": {"n": "उपजातिः"}},
{"c": "6", "n": "50", "i": 699, "v": "स्रग्वासनादृष्टजनप्रसादः सत्येयमित्यद्भुतमाप भूपः । क्षिप्तामदृश्यत्वमितां च मालामालोक्य तां विस्मियते स्म बाला ॥", "ch": {"n": "इन्द्रवज्रा"}},
{"c": "6", "n": "51", "i": 700, "v": "अन्योन्यमन्यत्रवदीक्षमाणौ परस्परेणाध्युषितेऽपि देशे । आलिङ्गितालीकपरस्परान्तः तथ्यं मिथस्तौ परिषस्वजाते ॥", "ch": {"n": "उपजातिः"}},
{"c": "6", "n": "52", "i": 701, "v": "स्पर्शे तमस्याधिगतापि भैमी मेने पुनर्भ्रान्तिमदर्शनेन । नृपः स पश्यन्नपि तामुदीतस्तम्भो न धर्तुं सहसा शशाक ॥", "ch": {"n": "उपजातिः"}},
{"c": "6", "n": "53", "i": 702, "v": "स्पर्शातिहर्षादृतसत्यमत्या प्रवृत्य मिथ्याप्रतिलब्धबाधौ । पुनर्मिथस्तथ्यमपि स्पृशन्तौ न श्रद्दधाते पथि तौ विमुग्धौ ॥", "ch": {"n": "उपजातिः"}},
{"c": "6", "n": "54", "i": 703, "v": "सर्वत्र संवाद्यमबाधमानौ रूपश्रियातिथ्यकरं परं तौ । न शेकतुः केलिरसाद्विरन्तु मलीकमालोक्य परस्परं तु ॥", "ch": {"n": "उपजातिः"}},
{"c": "6", "n": "55", "i": 704, "v": "परस्परस्पर्शरसोर्मिसेकात्तयोः क्षणं चेतसि विप्रलम्भः । स्नेहातिदानादिव दीपिकार्चिः निमिष्य किंचिद्द्विगुणं दिदीपे ॥", "ch": {"n": "उपजातिः"}},
{"c": "6", "n": "56", "i": 705, "v": "वेश्माप सा धैर्यवियोगयोगाद्बोधं च मोहं च मुहुर्दधाना । पुनः पुनस्तत्र पुरः स पश्यन्बभ्रामतां सुभ्रुवमुद्भ्रमेण ॥", "ch": {"n": "उपजातिः"}},
{"c": "6", "n": "57", "i": 706, "v": "पद्भ्यां नृपः संचरमाण एष चिरं परिभ्रम्य कथंकथंचित् । विदर्भराजप्रभवाभिरामं प्रासादमभ्रंकषमाससाद ॥", "ch": {"n": "उपजातिः"}},
{"c": "6", "n": "58", "i": 707, "v": "सखीशतानां सरसैर्विलासैः स्मरावरोधभ्रममावहन्तीम् । विलोकयामास सभां स भैम्याः तस्य प्रतोलीमणिवेदिकायाम् ॥", "ch": {"n": "उपजातिः"}},
{"c": "6", "n": "59", "i": 708, "v": "कण्ठः किमस्याः पिकवेणुवीणाः तिस्रो जिताः सूचयति त्रिरेखः । इत्यन्तरस्तूयत यत्र कापि नलेन बाला कलमालपन्ती ॥", "ch": {"n": "उपजातिः"}},
{"c": "6", "n": "60", "i": 709, "v": "एतं नलं तं दमयन्ति ! पश्य त्यजार्तिमित्यालिकुलप्रबोधान् । श्रुत्वा स नारीकरवर्तिसारीमुखात्स्वमाशङ्कत यत्र दृष्टम् ॥", "ch": {"n": "उपजातिः"}},
{"c": "6", "n": "61", "i": 710, "v": "यत्रैकयालीकनलीकृताली कण्ठे मृषाभीमभवीभवन्त्या । तदृक्पथे दौहदिकोपनीता शालीनमाधायि मधूकमाला ॥", "ch": {"n": "उपजातिः"}},
{"c": "6", "n": "62", "i": 711, "v": "चन्द्राभमाभ्रं तिलकं दधाना तद्वन्निजास्येन्दुकृतानुबिम्बम् । सखीमुखे चन्द्रसमे ससर्ज चन्द्रानवस्थामिव कापि यत्र ॥", "ch": {"n": "उपजातिः"}},
{"c": "6", "n": "63", "i": 712, "v": "दलोदरे काञ्चनकेतकस्य क्षणान्मसीभावुकवर्णलेखम् । तस्यैव यत्र स्वमनङ्गलेखं लिलेख भैमी नखलेखिनीभिः ॥", "ch": {"n": "उपजातिः"}},
{"c": "6", "n": "64", "i": 713, "v": "विलेखितुं भीमभुवो लिपीषु सख्याऽतिविख्यातिभृतापि यत्र । अशाकि लीलाकमलं न पाणिः अपारि कर्णोत्पलमक्षि नैव ॥", "ch": {"n": "उपजातिः"}},
{"c": "6", "n": "65", "i": 714, "v": "भैमीमुपावीणयदेत्य यत्र कलिप्रियस्य प्रियशिष्यवर्गः । गन्धर्ववध्वः स्वरमध्वरीणतत्कण्ठनालैकधुरीणवीणः ॥", "ch": {"n": "उपजातिः"}},
{"c": "6", "n": "66", "i": 715, "v": "नावा स्मरः किं हरभीतिगुप्तेः पयोधरे खेलति कुम्भ एव । इत्यर्धचन्द्राभनखाङ्कचुम्बिकुचा सखी यत्र सखीभिरूचि ॥", "ch": {"n": "उपजातिः"}},
{"c": "6", "n": "67", "i": 716, "v": "स्मराशुगीभूय विदर्भसुभ्रुवक्षो यदक्षभि खलु प्रसूनैः । स्रजं सृजन्त्या तदशोधि तेषु यत्रैकया सूचिशिखां निखाय ॥", "ch": {"n": "उपजातिः"}},
{"c": "6", "n": "68", "i": 717, "v": "यत्रावदत्तामतिभीय भैमी त्यज त्यजेदं सखि ! साहसिक्यम् । त्वमेव कृत्वा मदनाय दत्से बाणान्प्रसूनानि गुणेन सज्जाम् ॥", "ch": {"n": "उपजातिः"}},
{"c": "6", "n": "69", "i": 718, "v": "आलिख्य सख्याः कुचपत्रभङ्गी मध्ये सुमध्या मकरीं करेण । यत्रालपत्तामिदमालि ! यानं मन्ये त्वदेकावलिनाकनद्याः ॥", "ch": {"n": "इन्द्रवज्रा"}},
{"c": "6", "n": "70", "i": 719, "v": "तामेव सा यत्र जगाद भूयः पयोधियादः कुचकुम्भयोस्ते । सेयं स्थिता तावकहृच्छयाङ्कप्रियास्तु विस्तारयशः प्रशस्तिः ॥", "ch": {"n": "उपजातिः"}},
{"c": "6", "n": "71", "i": 720, "v": "शारीं चरन्तीं सखि ! मारयैताम् इत्यक्षदाये कथिते कयापि । यत्र स्वघातभ्रमभीरुशारीकाकूत्थसाकूतहसः स जज्ञे ॥", "ch": {"n": "इन्द्रवज्रा"}},
{"c": "6", "n": "72", "i": 721, "v": "भैमीसमीपे स निरीक्ष्य यत्र ताम्बूलजाम्बूनदहंसलक्ष्मीम् । कृतप्रियादूत्यमहोपकारम् अरालमोहद्रढिमानमूहे ॥", "ch": {"n": "उपजातिः"}},
{"c": "6", "n": "73", "i": 722, "v": "तस्मिन्नियं सेति सखीसमाजे नलस्य संदेहमथ व्युदस्यन् । अपृष्ट एव स्फुटमावचक्षे स कोऽपि रूपातिशयः स्वयं ताम् ॥", "ch": {"n": "उपजातिः"}},
{"c": "6", "n": "74", "i": 723, "v": "भैमीविनोदाय मुदा सखीभिः तदाकृतीनां भुवि कल्पितानाम् । नातर्कि मध्ये स्फुटमप्युदीतं तस्यानुबिम्बं मणिवेदिकायाम् ॥", "ch": {"n": "उपजातिः"}},
{"c": "6", "n": "75", "i": 724, "v": "हुताशकीनाशजलेशदूतीः निराकरिष्योः कृतकाकुयाच्ञाः । भैम्या वचोभिः स निजां तदाशां न्यवर्तयद्दूरमपि प्रयाताम् ॥", "ch": {"n": "उपजातिः"}},
{"c": "6", "n": "76", "i": 725, "v": "विज्ञप्तिमन्तः सभयः स भैम्या मध्येसभं वासवसम्भलीयाम् । संभालयामास भृशं कृशाशः तदालिवृन्दैरभिनन्द्यमानाम् ॥", "ch": {"n": "उपजातिः"}},
{"c": "6", "n": "77", "i": 726, "v": "लिपिर्न दैवी सुपठा भुवीति तुभ्यं मयि प्रेषितवाचिकस्य । इन्द्रस्य दूत्यां रचय प्रसादं विज्ञापयन्त्यामवधानदानैः ॥", "ch": {"n": "उपजातिः"}},
{"c": "6", "n": "78", "i": 727, "v": "सलीलमालिङ्गनयोपपीडम् अनामयं पृच्छति वासवस्त्वाम् । शेषस्त्वदाश्लेषकथापनिद्रैः तद्रोमभिः संदिदिशे भवत्यै ॥", "ch": {"n": "उपजातिः"}},
{"c": "6", "n": "79", "i": 728, "v": "यः प्रेर्यमाणोऽपि हृदा मघोनः त्वदर्थनायां ह्रियमापदागः । स्वयंवरस्थानजुषस्तमस्य बधान कण्ठं वरणस्रजाशु ॥", "ch": {"n": "उपजातिः"}},
{"c": "6", "n": "80", "i": 729, "v": "नैनं त्यज क्षीरधिमन्थनाद्यैः अस्यानुजायोद्गमितामरैः श्रीः । अस्मै विमथ्येक्षुरसोदमन्यां श्राम्यन्तु नोत्थापयितुं श्रियं ते ॥", "ch": {"n": "इन्द्रवज्रा"}},
{"c": "6", "n": "81", "i": 730, "v": "लोकस्रजि द्यौर्दिवि चादितेया अप्यादितेयेषु महान्महेन्द्रः । किंकर्तुमर्थी यदि सोऽपि रागाज्जागर्ति कक्षा किमतः परापि ॥", "ch": {"n": "इन्द्रवज्रा"}},
{"c": "6", "n": "82", "i": 731, "v": "पदं शतेनाप मखैर्यदिन्द्रः तस्मै स ते याचनचाटुकारः । कुरु प्रसादं तदलंकुरुष्व स्वीकारकृद्भ्रूनटनश्रमेण ॥", "ch": {"n": "उपजातिः"}},
{"c": "6", "n": "83", "i": 732, "v": "मन्दाकिनीनन्दनयोर्विहारे देवे धवे देवरि माधवे च । श्रेयः श्रिया यातरि यच्च सख्यां तच्चेतसा भाविनि ! भावयस्व ॥", "ch": {"n": "इन्द्रवज्रा"}},
{"c": "6", "n": "84", "i": 733, "v": "रज्यस्व राज्ये जगतामितीन्द्रात्याच्ञाप्रतिष्ठां लभसे त्वमेव । लघूकृतस्वं बलियाचनेन तत्प्राप्तये वामनमामनन्ति ॥", "ch": {"n": "उपजातिः"}},
{"c": "6", "n": "85", "i": 734, "v": "यानेव देवान्नमसि त्रिकालं न तत्कृतघ्नीकृतिरौचिती ते । प्रसीद तानप्यनृणान्विधातुं पतिष्यतस्त्वत्पदयोस्त्रिसंध्यम् ॥", "ch": {"n": "उपजातिः"}},
{"c": "6", "n": "86", "i": 735, "v": "इत्युक्तवत्या निहितादरेण भैम्या गृहीता मघवत्प्रसादः । स्रक्पारिजातस्य ऋते नलाशां वासैरशेषामपुरूपदाशाम् ॥", "ch": {"n": "इन्द्रवज्रा"}},
{"c": "6", "n": "87", "i": 736, "v": "आर्ये ! विचार्यालमिहेति कापि योग्यं सखि ! स्यादिति काचनापि । ओंकार एवोत्तरमस्तु वस्तु मङ्गल्यमत्रेति च काप्यवोचात् ॥", "ch": {"n": "इन्द्रवज्रा"}},
{"c": "6", "n": "88", "i": 737, "v": "अनाश्रवा वः किमहं कदापि वक्तुं विशेषः परमस्ति शेषः । इतीरिते भीमजया न दूतीम् आलिङ्गदालीश्च मुदामियत्ता ॥", "ch": {"n": "उपजातिः"}},
{"c": "6", "n": "89", "i": 738, "v": "भैमीं च दूत्यं च न किंचिदापम् इति स्वयं भावयतो नलस्य । आलोकमात्राद्यदि तन्मुखेन्दोः अभून्न भिन्नं हृदयारविन्दम् ॥", "ch": {"n": "उपजातिः"}},
{"c": "6", "n": "90", "i": 739, "v": "ईषत्स्मितक्षालितसृक्विभागा दृक्संज्ञया वारिततत्तदालिः । स्रजा नमस्कृत्य तयैव शक्रं तां भीमभूरुत्तरयांचकार ॥", "ch": {"n": "उपजातिः"}},
{"c": "6", "n": "91", "i": 740, "v": "स्तुतौ मघोनस्त्यज साहसिक्यं वक्तुं कियत्तं यदि वेद वेदः । मृषोत्तरं साक्षिणि हृत्सु नॄणाम् अज्ञातृविज्ञापि ममापि तस्मिन् ॥", "ch": {"n": "उपजातिः"}},
{"c": "6", "n": "92", "i": 741, "v": "आज्ञां तदीयामनु कस्य नाम नकारपारुष्यमुपैतु जिह्वा । प्रह्वा तु तां मूर्ध्नि विधाय मालां बालापराध्यामि विशेषवाग्भिः ॥", "ch": {"n": "उपजातिः"}},
{"c": "6", "n": "93", "i": 742, "v": "तपः फलत्वेन हरेः कृपेयमिमं तपस्येव जनं नियुङ्के । भवत्युपायं प्रति हि प्रवृत्तावुपेयमाधुर्यमधैर्यसर्जि ॥", "ch": {"n": "उपेन्द्रवज्रा"}},
{"c": "6", "n": "94", "i": 743, "v": "शुश्रूषिताहे तदहं तमेव पतिं मुदेऽपि व्रतसंपदेऽपि । विशेषलेशोऽयमदेवदेहमंशागतं तु क्षितिभृत्तयेह ॥", "ch": {"n": "उपजातिः"}},
{"c": "6", "n": "95", "i": 744, "v": "अश्रौषमिन्द्रादरिणीर्गिरस्ते सतीव्रतातिप्रतिलोमतीव्राः । स्वं प्रागहं प्रादिषि नामराय किं नाम तस्मै मनसा नराय ॥", "ch": {"n": "उपजातिः"}},
{"c": "6", "n": "96", "i": 745, "v": "तस्मिन्विमृश्यैव वृते हृदैषा मैन्द्री दया मामनुतापिकाभूत् । निर्वातुकामं भवसंभवानां धीरं सुखानामवधीरणेव ॥", "ch": {"n": "इन्द्रवज्रा"}},
{"c": "6", "n": "97", "i": 746, "v": "वर्षेषु यद्भारतमार्यधुर्याः स्तुवन्ति गार्हस्थ्यमिवाश्रमेषु । तत्रास्मि पत्युर्वरिवस्ययेह शर्मोर्मिकिर्मीरितधर्मलिप्सुः ॥", "ch": {"n": "उपजातिः"}},
{"c": "6", "n": "98", "i": 747, "v": "स्वर्गे सतां शर्म परं न धर्मा भ्रवन्तिं भूमाविह तच्च ते च । शक्या मखेनापि मुदोऽमराणां कथं विहाय त्रयमेकमीहे ॥", "ch": {"n": "उपजातिः"}},
{"c": "6", "n": "99", "i": 748, "v": "साधोरपि स्वः खलु गामिताधो गमी स तु स्वर्गमितः प्रयाणे । इत्यायती चिन्तयतो हृदि द्वे द्वयोरुदर्कः किमु शर्करे न ॥", "ch": {"n": "उपजातिः"}},
{"c": "6", "n": "100", "i": 749, "v": "प्रक्षीण एवायुषि कर्मकृष्टे नरान्न तिष्ठत्युपतिष्ठते यः । बुभुक्षते नाकमपथ्यकल्पं धीरस्तमापातसुखोन्मुखं कः ॥", "ch": {"n": "उपजातिः"}},
{"c": "6", "n": "101", "i": 750, "v": "इतीन्द्रदूत्याः प्रतिवाचमर्धे प्रत्युह्य सैषाभिदधे वयस्याः । किंचिद्विवक्षोल्लसदोष्ठलक्ष्मीजितापनिद्रद्दलपङ्कजास्याः ॥", "ch": {"n": "उपजातिः"}},
{"c": "6", "n": "102", "i": 751, "v": "अनादिधाविस्वपरम्पराया हेतुस्रजः स्रोतसि वेश्वरे वा । आयत्तधीरेष जनस्तदार्याः ! किमीदृशः पर्यनुयोगयोग्यः ॥", "ch": {"n": "उपजातिः"}},
{"c": "6", "n": "103", "i": 752, "v": "नित्यं नियत्या परवत्यशेषे कः संविदानोऽप्यनुयोगयोग्यः । अचेतना सा च न वाचमर्हेद्वक्ता तु वक्त्रश्रमकर्म भुङ्क्ते ॥", "ch": {"n": "उपजातिः"}},
{"c": "6", "n": "104", "i": 753, "v": "क्रमेलकं निन्दति कोमलेच्छुः क्रमेलकः कण्टकलम्पटस्तम् । प्रीतौ तयोरिष्टभुजोः समायां मध्यस्थता नैकतरोपहासः ॥", "ch": {"n": "उपजातिः"}},
{"c": "6", "n": "105", "i": 754, "v": "गुणा हरन्तोऽपि हरेर्नरं मे न रोचमानं परिहापयन्ति । न लोकमालोकयथापवर्गा त्रिवर्गमर्वाञ्चममुञ्चमानम् ॥", "ch": {"n": "उपेन्द्रवज्रा"}},
{"c": "6", "n": "106", "i": 755, "v": "आकीटमाकैटभवैरि तुल्यः स्वाभीष्टलाभात्कृतकृत्यभावः । भिन्नस्पृहाणां प्रति चार्थमर्थं द्विष्टत्वमिष्टत्वमपव्यवस्थम् ॥", "ch": {"n": "इन्द्रवज्रा"}},
{"c": "6", "n": "107", "i": 756, "v": "अध्वाग्रजाग्रन्निभृतापदन्धुः बन्धुर्यदि स्यात्प्रतिबन्धुमर्हः । जोषं जनः कार्यविदस्तु वस्तु प्रच्छया निजेच्छा पदवीं मुदस्तु ॥", "ch": {"n": "इन्द्रवज्रा"}},
{"c": "6", "n": "108", "i": 757, "v": "इत्थं प्रतीपोक्तिमतिं सखीनां विलुप्य पाण्डित्यबलेन बाला । अपि श्रुतस्वर्पतिमन्त्रिसूक्तिं दूतीं बभाषेऽद्भुतलोलमौलिम् ॥", "ch": {"n": "उपजातिः"}},
{"c": "6", "n": "109", "i": 758, "v": "परेतभर्तुर्मनसेव दूतीं नभस्वतेवानिलसख्यभाजः । त्रिस्रोतसेवाम्बुपतेस्तदाशु स्थिरास्थमायातवतीं निरास्थम् ॥", "ch": {"n": "उपजातिः"}},
{"c": "6", "n": "110", "i": 759, "v": "भूयोऽर्थमेनं यदि मां त्वमात्थ तदा पदावालभसे मघोनः । सतीव्रतैस्तीव्रमिमं तु मन्तुम् अन्तर्वरं वज्रिणि मार्जितास्मि ॥", "ch": {"n": "उपजातिः"}},
{"c": "6", "n": "111", "i": 760, "v": "इत्थं पुनर्वागवकाशनाशान्महेन्द्रदूत्यामपयातवत्याम् । विवेश लोलं हृदयं नलस्य जीवः पुनः क्षीबमिव प्रबोधः ॥", "ch": {"n": "उपजातिः"}},
{"c": "6", "n": "112", "i": 761, "v": "श्रवणपुटयुगेन स्वेन साधूपनीतं दिगधिपकृपयाप्तादीदृशः संविधानात् । अलभत मधु बालारागवागुत्थमित्थं निषधजनपदेन्द्रः पातुमानन्दसान्द्रम् ॥", "ch": {"n": "मालिनी"}},
{"c": "6", "n": "113", "i": 762, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं ममल्लदेवी च यम् । षष्ठः खण्डनखण्डतोऽपि सहजात्क्षोदक्षमे तन्महाकाव्येऽयं व्यगलन्नलस्य चरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "7", "n": "1", "i": 763, "v": "अथ प्रियासादनशीलनादौ मनोरथः पल्लवितश्चिरं यः । विलोकनेनैव स राजपुत्र्याः पत्या भुवः पूर्णवदभ्यमानि ॥", "ch": {"n": "उपजातिः"}},
{"c": "7", "n": "2", "i": 764, "v": "प्रतिप्रतीकं प्रथमं प्रियायाम् अथान्तरानन्दसुधासमुद्रे । ततः प्रमोदाश्रुपरम्पराणां ममज्जतुस्तस्य दृशौ नृपस्य ॥", "ch": {"n": "उपेन्द्रवज्रा"}},
{"c": "7", "n": "3", "i": 765, "v": "ब्रह्माद्वयस्यान्वभवत्प्रमोदं रोमाग्र एवाग्रनिरीक्षितेऽस्याः । यथौचितीत्थं तदशेषदृष्टावथ स्मराद्वैतमुदं तथासौ ॥", "ch": {"n": "उपजातिः"}},
{"c": "7", "n": "4", "i": 766, "v": "वेलामतिक्रम्य पृथुं मुखेन्दोः आलोकपीयूषरसेन तस्याः । नलस्य रागाम्बुनिधौ विवृद्धे तुङ्गौ कुचावाश्रयतः स्म दृष्टि ॥", "ch": {"n": "उपजातिः"}},
{"c": "7", "n": "5", "i": 767, "v": "मग्ना सुधायां किमु तन्मुखेन्दोः लग्ना स्थिता तत्कुचयोः किमन्तः । चिरेण तन्मध्यममुञ्चतास्य दृष्टिः क्रशीयः स्खलनाद्भिया नु ॥", "ch": {"n": "उपजातिः"}},
{"c": "7", "n": "6", "i": 768, "v": "प्रियाङ्गपान्था कुचयोर्निवृत्य निवृत्य लोला नलदृग्भ्रमन्ती । बभौतमां तन्मृगनाभिलेपतमःसमासादितदिग्भ्रमेव ॥", "ch": {"n": "उपेन्द्रवज्रा"}},
{"c": "7", "n": "7", "i": 769, "v": "विभ्रम्य तच्चारुनितम्बचक्रे दूतस्य दृक्तस्य खलु स्खलन्ती । स्थिरा चिरादास्य तदूरुरम्भास्तम्भावुपाश्लिष्य करेण गाढम् ॥", "ch": {"n": "उपजातिः"}},
{"c": "7", "n": "8", "i": 770, "v": "वासः परं नेत्रमहं न नेत्रं किमु त्वमालिङ्ग्य तन्मयापि । उरोनितम्बोपु कुरु प्रसादम् इतीव सा तत्पदयोः पपात ॥", "ch": {"n": "उपेन्द्रवज्रा"}},
{"c": "7", "n": "9", "i": 771, "v": "दृशोर्यथाकाममथोपहृत्स स प्रेयसीमालिकुलं च तस्याः । इदं प्रमोदाद्भुतसंभृतेन महीमहेन्द्रो मनसा जगाद ॥", "ch": {"n": "उपजातिः"}},
{"c": "7", "n": "10", "i": 772, "v": "पदे विधातुर्यदि मन्मथो वा ममाभिषिच्येत मनोरथो वा । तदा घटेतापि न वा तदेतत्प्रतिप्रतीकाद्भुतरूपशिल्पम् ॥", "ch": {"n": "उपेन्द्रवज्रा"}},
{"c": "7", "n": "11", "i": 773, "v": "तरङ्गिणी भूमिभृतः प्रभूता जानामि श्रृङ्गाररसस्य सेयम् । लावण्यपूरोऽजनि यौवनेन तस्यां तथोच्चैस्तनताघनेन ॥", "ch": {"n": "उपजातिः"}},
{"c": "7", "n": "12", "i": 774, "v": "अस्यां वपुर्व्यूहविधानविद्यां किं द्योतयामास नवां स कामः । प्रत्यङ्गसङ्गस्फुटलब्धभूमा लावण्यसीमा यदिमामुपास्ते ॥", "ch": {"n": "इन्द्रवज्रा"}},
{"c": "7", "n": "13", "i": 775, "v": "जम्बालजालात्किमकर्षि जम्बूनद्या न हारिद्रनिभप्रभेयम् । अप्यङ्गयुग्मस्य न सङ्गचिह्नम् उन्नीयते दन्तुरता यदत्र ॥", "ch": {"n": "इन्द्रवज्रा"}},
{"c": "7", "n": "14", "i": 776, "v": "सत्येव साम्ये सदृशादशेषाद्गुणान्तरेणोच्चकृषे यदङ्गैः । अस्यास्ततः स्यात्तुलनापि नाम वस्तु त्वमीषामुपमापमानः ॥", "ch": {"n": "उपजातिः"}},
{"c": "7", "n": "15", "i": 777, "v": "पुराकृतिस्त्रैणमिमां विधातुम् अभूद्विधातुः खलु हस्तलेखः । येयं भवद्भाविपुरंध्रिसृष्टिः सास्यै यशस्तज्जयजं प्रदातुम् ॥", "ch": {"n": "उपजातिः"}},
{"c": "7", "n": "16", "i": 778, "v": "भव्यानि हानीरगुरेतदङ्गाद्यथा यथानर्ति तथा तथा तैः । अस्याधिकस्योपमयोपमाता दाता प्रतिष्ठां खलु तेभ्य एव ॥", "ch": {"n": "उपजातिः"}},
{"c": "7", "n": "17", "i": 779, "v": "नास्पर्शि दृष्टापि विमोहिकेयं दोषैरशेषैः स्वभियेति मन्ये । अन्येषु तैराकुलितस्तदस्यां वसत्यसापत्न्यसुखी गुणौघः ॥", "ch": {"n": "उपजातिः"}},
{"c": "7", "n": "18", "i": 780, "v": "औज्झि प्रियाङ्गैर्घृणयैव रूक्षा न वारिदुर्गात्तु वराटकस्य । न कण्टकैरावरणाच्च कान्तिः धूलीभृता काञ्चनकेतकस्य ॥", "ch": {"n": "उपजातिः"}},
{"c": "7", "n": "19", "i": 781, "v": "प्रत्यङ्गमस्यामभिकेन रक्षां कर्तुं मघोनेव निजास्त्रमस्ति । वज्रं च भूषामणिमूर्तिधारि नियोजितं तद्दयुतिकार्मुकं च ॥", "ch": {"n": "इन्द्रवज्रा"}},
{"c": "7", "n": "20", "i": 782, "v": "अस्याः सपक्षैकविधोः कचौघः स्थाने मुखस्योपरि वासमाप । पक्षस्थतावद्बहुचन्द्रकोऽपि कलापिनां येन जितः कलापः ॥", "ch": {"n": "उपजातिः"}},
{"c": "7", "n": "21", "i": 783, "v": "अस्या यदास्येन पुरस्तिरश्च तिरस्कृतं शीतरुचान्धकारम् । स्फुटस्फुटद्भङ्गिकचच्छलेन तदेव पश्चादिदमस्ति बद्धम् ॥", "ch": {"n": "उपजातिः"}},
{"c": "7", "n": "22", "i": 784, "v": "अस्याः कचानां शिखिनश्च किंनु विधिं कलापौ विमतेरगाताम् । तेनायमेभिः किमपूजि पुष्पैः अभर्त्सि दत्त्वा स किमर्धचन्द्रम् ॥", "ch": {"n": "उपजातिः"}},
{"c": "7", "n": "23", "i": 785, "v": "केशान्धकारादथ दृश्यभालस्थललार्धचन्द्रा स्फुटमष्टमीयम् । एनां यदासाद्य जगज्जयाय मनोभुवा सिद्धिरसाधि साधु ॥"},
{"c": "7", "n": "24", "i": 786, "v": "पौष्पं धनुः किं मदनस्य दाहे श्यामीभवत्केसरशेषमासीत् । व्यधाद्द्विधेशस्तदपि क्रुधा किं भैमीभ्रुवौ येन विधिर्यधत्त ॥", "ch": {"n": "उपजातिः"}},
{"c": "7", "n": "25", "i": 787, "v": "भ्रूम्यां प्रियाया भवता मनोभूचापेन चापे घनसारभावः । निजां यदप्लोषदशामपेक्ष्य संप्रत्यनेनाधिकवीर्यतार्जि ॥", "ch": {"n": "उपजातिः"}},
{"c": "7", "n": "26", "i": 788, "v": "स्मारं धनुर्यद्विधुनोज्झितास्या यास्येन भूतेन च लक्ष्मलेखा । एतद्भ्रुवौ जन्म तदाप युग्मं लीलाचलत्वोचितबालभावम् ॥", "ch": {"n": "इन्द्रवज्रा"}},
{"c": "7", "n": "27", "i": 789, "v": "इषुत्रयेणैव जगत्त्रयस्य विनिर्जयात्पुष्पमयाशुगेन । शेषा द्विबाणी सफलीकृतेयं प्रियादृगम्भोजपदेऽभिषिच्य ॥", "ch": {"n": "उपजातिः"}},
{"c": "7", "n": "28", "i": 790, "v": "सेयं मृदुः कौसुमचापयष्टिः स्मरस्य मुष्टिग्रहणार्हमध्या । तनोति नः श्रीमदपाङ्गमुक्तां मोहाय या दृष्टिशरौघवृष्टिम् ॥", "ch": {"n": "उपजातिः"}},
{"c": "7", "n": "29", "i": 791, "v": "आघूर्णितं पक्ष्मलमक्षिपद्मं प्रान्तद्युतिश्वैत्यजितामृतांशु । अस्या इवास्याश्चलदिन्द्रनीलगोलामलश्यामलतारतारम् ॥", "ch": {"n": "इन्द्रवज्रा"}},
{"c": "7", "n": "30", "i": 792, "v": "कर्णोत्पलेनापि मुखं सनाथं लभेत नेत्रद्युतिनिर्जितेन । यद्येतदीयेन ततः कृतार्था स्वचक्षुषी किं कुरुते कुरङ्गी ॥", "ch": {"n": "उपजातिः"}},
{"c": "7", "n": "31", "i": 793, "v": "त्वचः समुत्तार्य दलानि रीत्या मोचात्वचः पञ्चषपाटनायाम् । सारैर्गृहीतैर्विधिरुत्पलौघात् अस्यामभूदीक्षणरूपशिल्पी ॥", "ch": {"n": "उपजातिः"}},
{"c": "7", "n": "32", "i": 794, "v": "चकोरनेत्रैणदृगुत्पलानां निमेषयन्त्रेण किमेष कृष्टः । सारः सुधोद्गारमयः प्रयत्नैः विधातुमेतन्नयने विधातुः ॥", "ch": {"n": "उपजातिः"}},
{"c": "7", "n": "33", "i": 795, "v": "ऋणीकृता किं हरिणीभिरासीत् अस्याः सकाशान्नयनद्वयश्रीः । भूयोगुणेयं सकला बलाद्यत्ताभ्योऽनयाऽलभ्यत बिभ्यतीभ्यः ॥", "ch": {"n": "उपजातिः"}},
{"c": "7", "n": "34", "i": 796, "v": "दृशौ किमस्याश्चपलस्वभावे न दूरमाक्रम्य मिथो मिलेताम् । न चेत्कृतः स्यादनयोः प्रयाणे विघ्नः श्रवः कूपनिपातभीत्या ॥", "ch": {"n": "उपजातिः"}},
{"c": "7", "n": "35", "i": 797, "v": "केदारभाजा शिशिरप्रवेशात्पुण्याय मन्ये मृतमुत्पलिन्या । जाता यतस्तत्कुसुमेक्षणेयं यातश्च तत्कोरकदृक्चकोरः ॥", "ch": {"n": "इन्द्रवज्रा"}},
{"c": "7", "n": "36", "i": 798, "v": "नासादसीया तिलपुष्पतूणं जगत्त्रयव्यस्तशरत्रयस्य । श्वासानिलामोदभरानुमेयां दधद्द्विबाणीं कुसुमायुधस्य ॥", "ch": {"n": "उपजातिः"}},
{"c": "7", "n": "37", "i": 799, "v": "बन्धूकबन्धूभवदेतदस्या मुखेन्दुनानेन सहोज्जिहाना । रागश्रिया शैशवयौवनीयां स्वमाह संध्यामधरोष्ठलेखा ॥", "ch": {"n": "उपजातिः"}},
{"c": "7", "n": "38", "i": 800, "v": "अस्या मुखेन्दावधरः सुधाभूबिम्बस्य युक्तः प्रतिबिम्ब एषः । तस्याथ वा श्रीर्द्रुमभाजि देशे संभाव्यमानास्य तु विद्रुमे सा ॥", "ch": {"n": "इन्द्रवज्रा"}},
{"c": "7", "n": "39", "i": 801, "v": "जानेऽतिरागादिदमेव बिम्बं बिम्बस्य च व्यक्तमितोऽधरत्वम् । द्वयोर्विशेषावमाक्षमाणां नाम्नि भ्रमोऽभूदनयोर्जनानाम् ॥", "ch": {"n": "इन्द्रवज्रा"}},
{"c": "7", "n": "40", "i": 802, "v": "मध्योपकण्ठावधरोष्ठभागौ भातः किमप्युच्छृसितौ यदस्याः । तत्स्वप्नसंभोगवितीर्णदन्तदंशेन किं वा न मयापराद्धम् ॥", "ch": {"n": "इन्द्रवज्रा"}},
{"c": "7", "n": "41", "i": 803, "v": "विद्या विदर्भेन्द्रसुताधरोष्ठे नृत्यन्ति कत्यन्तरभेदभाजः । इतीव रेखाभिरपश्रमस्ताः संख्यातवान्कौतुकवान्विधाता ॥", "ch": {"n": "उपजातिः"}},
{"c": "7", "n": "42", "i": 804, "v": "संभुज्यमानाद्य मया निशान्ते स्वप्नेऽनुभूता मधुराधरेयम् । असीमलावण्यरदच्छदेत्थं कथं मयैव प्रतिपद्यते वा ॥", "ch": {"n": "उपजातिः"}},
{"c": "7", "n": "43", "i": 805, "v": "यदि प्रसादीकुरुते सुधांशोः एषा सहस्रांशमपि स्मितस्य । तत्कौमुदीनां कुरुते तमेव निमिच्छ्य देवः सफलं स जन्म ॥", "ch": {"n": "उपजातिः"}},
{"c": "7", "n": "44", "i": 806, "v": "चन्द्राधिकैतन्मुखचन्द्रिकाणां दरायतं तत्किरणाद्धनानाम् । पुरः सरस्रस्तपृषद्द्वितीयं रदावलिद्वन्द्वति बिन्दुवृन्दम् ॥", "ch": {"n": "उपजातिः"}},
{"c": "7", "n": "45", "i": 807, "v": "सेयं ममैतद्विरहार्तिमूर्च्छा तमीविभातस्य विभाति संध्या । महेन्द्रकाष्ठागतरागकर्त्री द्विजैरमीभिः समुपास्यमाना ॥", "ch": {"n": "उपजातिः"}},
{"c": "7", "n": "46", "i": 808, "v": "राजौ द्विजानामिह राजदन्ताः संबिभ्रति श्रोत्रियबिभ्रमं यत् । उद्वेगरागादिमृजावदाताः चत्वार एते तदवैमि मुक्ताः ॥", "ch": {"n": "इन्द्रवज्रा"}},
{"c": "7", "n": "47", "i": 809, "v": "शिरीषकोषादपि कोमलाया वेधा विधायाङ्गमशेषमस्याः । प्राप्तप्रकर्षः सुकुमारसर्गे समापयद्वाचि मृदुत्वमुद्राम् ॥", "ch": {"n": "उपजातिः"}},
{"c": "7", "n": "48", "i": 810, "v": "प्रसूनबाणाद्वयवादिनी सा काचिद्द्विजेनोपनिषत्पिकेन । अस्याः किमास्यद्विजराजतो वा नाधीयते भैक्षभुजा तरुभ्यः ॥", "ch": {"n": "उपजातिः"}},
{"c": "7", "n": "49", "i": 811, "v": "पद्माङ्कसद्मानमवेक्ष्य लक्ष्मीम् एकस्य विष्णोः श्रयणात्सपत्नीम् । आस्येन्दुमस्या भजते जिताब्जं सरस्वती तद्विजिगीषया किम् ॥", "ch": {"n": "उपजातिः"}},
{"c": "7", "n": "50", "i": 812, "v": "कण्ठे वसन्ती चतुरा यदस्याः सरस्वती वादयते विपञ्चीम् । तदेव वाग्भूय मुखे मृगाक्ष्याः श्रोतुः श्रुतौ याति सुधारसत्वम् ॥", "ch": {"n": "उपजातिः"}},
{"c": "7", "n": "51", "i": 813, "v": "विलोकितास्या मुखमुन्नमय्य किं वेधसेयं सुषमासमाप्तौ । धृत्युद्भवा यच्चिबुके चकास्ति निम्ने मनागङ्गुलियन्त्रणेव ॥", "ch": {"n": "उपजातिः"}},
{"c": "7", "n": "52", "i": 814, "v": "प्रियामुखीभूय सुखी सुधांशुः जयत्ययं राहुभयव्ययेन । इमां दधाराधरबिम्बलीलां तस्यैव बालं करचक्रवालम् ॥", "ch": {"n": "उपजातिः"}},
{"c": "7", "n": "53", "i": 815, "v": "अस्या मुखस्यास्तु न पूर्णमास्यं पूर्णस्य जित्वा महिमा हिमांशुम् । भ्रूलक्ष्म खण्डं दधदर्धमिन्दुः भालस्तृतीयः खलु यस्य भागः ॥", "ch": {"n": "इन्द्रवज्रा"}},
{"c": "7", "n": "54", "i": 816, "v": "व्यधत्त धाता मुखपद्ममस्याः सम्राजमम्भोजकुलेऽखिलेऽपि । सरोजराजौ सृजतोऽदसीयां नेत्राभिधेयावत एव सेवाम् ॥", "ch": {"n": "उपजातिः"}},
{"c": "7", "n": "55", "i": 817, "v": "दिवारजन्यो रविसोमभीते चन्द्राम्बुजे निक्षिपतः स्वलक्ष्मीम् । आस्ये यदास्या न तदा तयोः श्रीः एकश्रियेदं तु कदा न कान्तम् ॥", "ch": {"n": "उपजातिः"}},
{"c": "7", "n": "56", "i": 818, "v": "अस्या मुखश्रीप्रतिबिम्बमेव जलाच्च तातान्मुकुराच्च मित्रात् । अभ्यर्थ्य धत्तः खलु पद्मचन्द्रौ विभूषणं याचितकं कदाचित् ॥", "ch": {"n": "उपजातिः"}},
{"c": "7", "n": "57", "i": 819, "v": "अर्काय पत्ये खलु तिष्ठमाना भृङ्गैर्मितामक्षिभिरम्बुकेलौ । भैमीमुखस्य श्रियमम्बुजिन्यो याचन्ति विस्तारितपद्महस्ताः ॥", "ch": {"n": "इन्द्रवज्रा"}},
{"c": "7", "n": "58", "i": 820, "v": "अस्या मुखेनैव विजित्य नित्यस्पर्धी मिलत्कुङ्कुमरोषभासा । प्रसह्य चन्द्रः खलु नह्यमानः स्यादेव तिष्ठत्परिवेषपाशः ॥", "ch": {"n": "उपजातिः"}},
{"c": "7", "n": "59", "i": 821, "v": "विधोर्विधिर्बिम्बशतानि लोपं लोपं कुहूरात्रिषु मासि मासि । अभङ्गुरश्रीकममुं किमस्या मुखेन्दुमस्थापयदेकशेषम् ॥", "ch": {"n": "उपजातिः"}},
{"c": "7", "n": "60", "i": 822, "v": "कपोलपत्रान्मकरात्सकेतुः भ्रूम्यां जिगीषुर्धनुषा जगन्ति । इहावलम्ब्यास्ति रतिं मनोभू रज्यद्वयस्यो मधुनाधरेण ॥", "ch": {"n": "उपजातिः"}},
{"c": "7", "n": "61", "i": 823, "v": "वियोगबाष्पाञ्चितनेत्रपद्मच्छद्मार्पितोत्सर्गपयःप्रसूनौ । कर्णौ किमस्या रतितत्पतिभ्यां निवेद्यपूपौ विधिशिल्पमीदृक् ॥", "ch": {"n": "उपजातिः"}},
{"c": "7", "n": "62", "i": 824, "v": "इहाविशद्येन पथातिवक्रः शास्त्रौघनिष्यन्दसुधाप्रवाहः । सोऽस्याः श्रवः पत्रयुगे प्रणालिरेखेव धावत्यभिकर्णकूपम् ॥", "ch": {"n": "उपजातिः"}},
{"c": "7", "n": "63", "i": 825, "v": "अस्या यदष्टादश संविभज्य विद्याः श्रुती दध्रतुरर्धमर्धम् । कर्णान्तरुत्कीर्णगभीररेखः किं तस्य संख्यैव नवा नवाङ्कः ॥", "ch": {"n": "इन्द्रवज्रा"}},
{"c": "7", "n": "64", "i": 826, "v": "मन्येऽमुना कर्णलतामयेन पाशद्वयेन च्छिदुरेतरेण । एकाकिपाशं वरुणं विजिग्येऽ– नङ्गीकृतायासतती रतीशः ॥", "ch": {"n": "इन्द्रवज्रा"}},
{"c": "7", "n": "65", "i": 827, "v": "आत्मैव तातस्य चतुर्भुजस्य जातश्चतुर्दोरुचितः स्मरोऽपि । तच्चापयोः कर्णलते भ्रुवोर्ज्ये वंशत्यगंशौ चिपिटे किमस्याः ॥", "ch": {"n": "इन्द्रवज्रा"}},
{"c": "7", "n": "66", "i": 828, "v": "ग्रीवाद्भुतैवावटुशोभितापि प्रसाधिता माणवकेन सेयम् । आलिङ्ग्यतामप्यबलम्बमाना सुरूपताभागखिलोर्ध्वकाया ॥", "ch": {"n": "उपजातिः"}},
{"c": "7", "n": "67", "i": 829, "v": "कवित्वगानप्रियवादसत्यान्यस्या विधाता व्यधिताधिकण्ठम् । रेखात्रयन्यासमिषादमीषां वासाय सोऽयं विबभाज सीमाः ॥", "ch": {"n": "उपजातिः"}},
{"c": "7", "n": "68", "i": 830, "v": "बाहू प्रियाया जयतां मृणालं द्वन्द्वे जयो नाम न विस्मयोऽस्मिन् । उच्चैस्तु तच्चित्रममुष्य भग्नः योलोक्यते निर्व्यथनं यदन्तः ॥", "ch": {"n": "इन्द्रवज्रा"}},
{"c": "7", "n": "69", "i": 831, "v": "अजीयतावर्तशुभंयुनाभ्यां दोर्भ्यां मृणालं किमु कोमलाभ्याम् । निःसूत्रमास्ते घनपङ्कमृत्सु मूर्तासु नाकीर्तिषु तन्निमग्नम् ॥", "ch": {"n": "उपजातिः"}},
{"c": "7", "n": "70", "i": 832, "v": "रज्यन्नखस्याङ्गुलिपञ्चकस्य मिषादसौ हैङ्गुलपद्मतूणे । हैमैकपुङ्खास्ति विशुद्धपर्वा प्रियाकरे पञ्चशरी स्मरस्य ॥", "ch": {"n": "उपजातिः"}},
{"c": "7", "n": "71", "i": 833, "v": "अस्याः करस्पर्धनगर्धनर्द्धिः बालत्वमापत्खलु पल्लवो यः । भूयोऽपि नामाधरसाम्यगर्वं कुर्वन्कथं वास्तु न स प्रवालः ॥", "ch": {"n": "इन्द्रवज्रा"}},
{"c": "7", "n": "72", "i": 834, "v": "अस्यैव सर्गाय भवत्करस्य सरोजसृष्टिर्मम हस्तलेखः । इत्याह धाता हरिणेक्षणायां किं हस्तलेखीकृतया तयाऽस्याम् ॥", "ch": {"n": "उपजातिः"}},
{"c": "7", "n": "73", "i": 835, "v": "किं नर्मदाया मम सेयमस्या दृश्याभितो बाहुलतामृणाली । कुचौ किमुत्तस्थतुरन्तरीये स्मरोष्मशुष्यत्तरबाल्यवारः ॥", "ch": {"n": "उपजातिः"}},
{"c": "7", "n": "74", "i": 836, "v": "तालं प्रभु स्यादनुकर्तुमेतावुत्थानसुस्थौ पतितं न तावत् । परं च नाश्रित्य तरुं महान्तं कुचौ कृशाङ्ग्याः स्वत एव तुङ्गौ ॥", "ch": {"n": "उपजातिः"}},
{"c": "7", "n": "75", "i": 837, "v": "एतत्कुचस्पर्धितया घटस्य ख्यातस्य शास्त्रेषु निदर्शनत्वम् । तस्माच्च शिल्पान्मणिकादिकारी प्रसिद्धनामाजनि कुम्भकारः ॥", "ch": {"n": "उपजातिः"}},
{"c": "7", "n": "76", "i": 838, "v": "गुच्छालयस्वच्छतमोदबिन्दु वृन्दाभमुक्ताफलफेनिलाङ्के । माणिक्यहारस्य विदर्भसुभ्रूपयोधरे रोहति रोहितश्रीः ॥", "ch": {"n": "उपजातिः"}},
{"c": "7", "n": "77", "i": 839, "v": "निःशङ्कसंकोचितपङ्कजोयम् अस्यामुदीतो मुखमिन्दुबिम्बः । चित्रं तथापि स्तनकोकयुग्मं न स्तोकमप्यञ्चति विप्रयोगम् ॥", "ch": {"n": "इन्द्रवज्रा"}},
{"c": "7", "n": "78", "i": 840, "v": "आभ्यां कुचाभ्यामिभकुम्भयोः श्रीरादीयतेऽसावनयोर्न ताभ्याम् । भयेन गोपायितमौक्तिकौ तौ प्रव्यक्तमुक्तभरणाविमौ यत् ॥", "ch": {"n": "उपजातिः"}},
{"c": "7", "n": "79", "i": 841, "v": "कराग्रजाग्रच्छतकोटिरर्थी ययोरिमौ तौ तुलयेत्कुचौ चेत् । सर्वं तदा श्रीफलमुन्मदिष्णु जातं वटीमप्यधुना न लब्धुम् ॥", "ch": {"n": "उपजातिः"}},
{"c": "7", "n": "80", "i": 842, "v": "स्तनावटे चन्दनपङ्किलेऽस्या जातस्य यावद्युवमानसानाम् । हारावलीरत्नमयूखधाराकाराः स्फुरन्ति स्खलनस्य रेखाः ॥", "ch": {"n": "उपजातिः"}},
{"c": "7", "n": "81", "i": 843, "v": "क्षीणेन मध्येऽपि सतोदरेण यत्प्राप्यते नाक्रमणं वलिभ्यः । सर्वाङ्गशुद्धौ तदनङ्गराज्य विजृम्भितं भीमभुवीह चित्रम् ॥", "ch": {"n": "उपजातिः"}},
{"c": "7", "n": "82", "i": 844, "v": "मध्यं तनूकृत्य यदीदमीयं वेधा न दध्यात्कमनीयमंशम् । केन स्तनौ संप्रति यौवनेऽस्याः सृजेदनन्यप्रतिमाङ्गयष्टेः ॥", "ch": {"n": "उपजातिः"}},
{"c": "7", "n": "83", "i": 845, "v": "गौरीव पत्या सुभगा कदाचित्कर्तेयमप्यर्धतनूसमस्याम् । इतीव मध्ये विदधे विधाता रोमावलीमेचकसूत्रमस्याः ॥", "ch": {"n": "उपजातिः"}},
{"c": "7", "n": "84", "i": 846, "v": "रोमावलीरज्जुमुरोजकुम्भौ गम्भीरमासाद्य च नाभिकूपम् । सद्रष्टितृष्णा विरमेद्यदि स्यान्नैषां बतैषा सिचयेन गुप्तिः ॥", "ch": {"n": "इन्द्रवज्रा"}},
{"c": "7", "n": "85", "i": 847, "v": "उन्मूलितालानविलाभनाभिः छिन्नस्खलच्छृङ्खलरोमराजिः । मत्तस्य सेयं मदनद्विपस्य प्रस्वापवप्रोच्चकुचास्तु वास्तु ॥", "ch": {"n": "इन्द्रवज्रा"}},
{"c": "7", "n": "86", "i": 848, "v": "रोमावलिभ्रूकुसुमैः स्वमौर्वीचापेषुभिर्मध्यललाटमूर्ध्नि । व्यस्तैरपि स्थास्नुभिरेतदीयैर्जैत्रः स चित्रं रतिजानिवीरः ॥", "ch": {"n": "इन्द्रवज्रा"}},
{"c": "7", "n": "87", "i": 849, "v": "पुष्पाणि बाणाः कुचमण्डनानि भ्रुवौ धनुर्भालमलंकरिष्णु । रोमावली मध्यविभूषणं ज्या तथापि जेता रतिजानिरेतैः ॥", "ch": {"n": "उपजातिः"}},
{"c": "7", "n": "88", "i": 850, "v": "अस्याः खलु ग्रन्थिनिबद्धकेशमल्लीकदम्बप्रतिबिम्बवेषात् । स्मरप्रशस्ती रजताक्षरेयं पृष्ठस्थलीहाटकपट्टिकायाम् ॥", "ch": {"n": "उपजातिः"}},
{"c": "7", "n": "89", "i": 851, "v": "चक्रेण विश्वं युधि मत्स्यकेतुः पितुर्जितं वीक्ष्य सुदर्शनेन । जगज्जिगीषत्यमुना नितम्बम् अयेन किं दुर्लभदर्शनेन ॥", "ch": {"n": "उपजातिः"}},
{"c": "7", "n": "90", "i": 852, "v": "रोमवलीदण्डनितम्बचक्रे गुणं च लावण्यजलं च बाला । तारुण्यमूर्तेः कुचकुम्भकर्तुः बिभर्ति शङ्केः सहकारिचक्रम् ॥", "ch": {"n": "उपजातिः"}},
{"c": "7", "n": "91", "i": 853, "v": "अङ्गेन केनापि विजेतुमस्या गवेष्यते किं चलपत्रपत्रम् । न चेद्विशेषादितरच्छदेभ्यः तस्यास्तु काम्पस्तु कुतो भयेन ॥", "ch": {"n": "उपजातिः"}},
{"c": "7", "n": "92", "i": 854, "v": "भ्रूश्चित्रलेखा च तिलोत्तमास्या नासा च रम्भा च यदूरुसृष्टिः । दृष्टा ततः पूरयतीयमेकान् एकाप्सरः प्रेक्षणकौतुकानि ॥", "ch": {"n": "इन्द्रवज्रा"}},
{"c": "7", "n": "93", "i": 855, "v": "रम्भापि किं चिह्नयति प्रकाण्डं न चात्मनः स्वेन न चैतदूरु । स्वस्यैव येनोपरि सा ददाना पत्राणि जागर्त्यनयोर्भ्रमेण ॥", "ch": {"n": "उपजातिः"}},
{"c": "7", "n": "94", "i": 856, "v": "विधाय मूर्धानमदश्चरं चेन्मुञ्चेत्तपोभिः स्मरसामभावम् । जाड्यं च नाञ्चेत्कदली बलीयस्तदा यदि स्यादिदमूरुचारुः ॥", "ch": {"n": "उपजातिः"}},
{"c": "7", "n": "95", "i": 857, "v": "ऊरुप्रकाण्डद्वितयेन तन्व्याः करः पराजीयत वारणीयः । युक्तं ह्रिया कुण्डलनच्छलेन गोपायति स्वं मुखपुष्करं सः ॥", "ch": {"n": "उपजातिः"}},
{"c": "7", "n": "96", "i": 858, "v": "अस्यां मुनीनामपि मोहमूहे भृगुर्महान्यत्कुचशैलशीली । नानारदाह्लादि मुखं श्रितोरुः व्यासो महाभारतसर्गयोग्यः ॥", "ch": {"n": "उपजातिः"}},
{"c": "7", "n": "97", "i": 859, "v": "क्रमाद्गता पीवरताधिजङ्घं वृक्षाधिरूढं विदुषी किमस्याः । अपि भ्रमीभङ्गिभिरावृताङ्गं वासो लतावेष्टितकप्रवीणम् ॥", "ch": {"n": "उपजातिः"}},
{"c": "7", "n": "98", "i": 860, "v": "अरुन्धतीकामपुरंघ्रिलक्ष्मीजन्भद्विषद्दारनवाम्बिकानाम् । चतुर्दशीयं तदिहोचितैव गुल्फद्वयाप्ता यददृश्यसिद्धिः ॥", "ch": {"n": "उपजातिः"}},
{"c": "7", "n": "99", "i": 861, "v": "अस्याः पदौ चारुतया महान्तावपेक्ष्य सौक्ष्म्याल्लवभावभाजः । जाता प्रवालस्य महीरुहाणां जानीमहे पल्लवशब्दलब्धिः ॥", "ch": {"n": "उपजातिः"}},
{"c": "7", "n": "100", "i": 862, "v": "जगद्वधूमूर्धसु रूपदर्पाद्यदेतयादायि पदारविन्दम् । तत्सान्द्रसिन्दूरपरागरागैः ध्रुवं प्रवालप्रबलारुणं तत् ॥", "ch": {"n": "उपजातिः"}},
{"c": "7", "n": "101", "i": 863, "v": "रुषारुणा सर्वगुणैर्जयन्त्या भैम्याः पदं श्रीः स्म विधेर्वृणीते । ध्रुवं स तामच्छलयद्यतः सा भृशारुणैतत्पदभाग्विभाति ॥", "ch": {"n": "उपजातिः"}},
{"c": "7", "n": "102", "i": 864, "v": "यानेन तन्व्या जितदन्तिनाथौ पादाब्जराजौ परिशुद्धपार्ष्णी । जाने न शुश्रूषयितुं स्वमिच्छू नतेन मूर्ध्ना कतरस्य राज्ञः ॥", "ch": {"n": "उपजातिः"}},
{"c": "7", "n": "103", "i": 865, "v": "कर्णाक्षिदन्तच्छदबाहुपाणिपादादिनः स्वाखिलतुल्यजेतुः । उद्वेगभागद्वयताभिमानादिहैव वेधा व्यधित द्वितीयम् ॥", "ch": {"n": "उपजातिः"}},
{"c": "7", "n": "104", "i": 866, "v": "तुषारनिःशेषितमब्जसर्गं विधातुकामस्य पुनर्विधातुः । पञ्चस्विहास्याङ्घ्रिकरेष्वभिख्याभिक्षाधुना माधुकरीसदृक्षा ॥", "ch": {"n": "उपजातिः"}},
{"c": "7", "n": "105", "i": 867, "v": "एष्यन्ति यावद्गणनाद्दिगन्तान्नृपाः स्मरार्ताः शरणे प्रवेष्टुम् । इमे पदाब्जे विधिनापि सृष्टाः तावत्य एवाङ्गुलयोऽत्र लेखाः ॥", "ch": {"n": "उपजातिः"}},
{"c": "7", "n": "106", "i": 868, "v": "प्रियानखीभूतवतो मुदेदं व्यधाद्विधिः साधुदशत्वमिन्दोः । एतत्पदच्छद्मसरागपद्मसौभाग्यभाग्यं कथमन्यथा स्यात् ॥", "ch": {"n": "उपजातिः"}},
{"c": "7", "n": "107", "i": 869, "v": "यशः पदाङ्गुष्ठनखौ मुखं च बिभर्ति पूर्णेन्दुचतुष्टयं या । कला चतुःषष्टिरुपैतु वासं तस्यां कथं सुभ्रुवि नाम नास्याम् ॥", "ch": {"n": "उपजातिः"}},
{"c": "7", "n": "108", "i": 870, "v": "सृष्टातिविश्वा विधिनैव तावत्तस्यापि नीतोपरि यौवनेन । वैदग्ध्यमध्याप्य मनोभुवेयम् अवापिता वाक्पथपारमेव ॥", "ch": {"n": "उपजातिः"}},
{"c": "7", "n": "109", "i": 871, "v": "इति स चिकुरादारभ्यैनां नखावधि वर्णयन्हरिणरमणीनेत्रां चित्राम्बुधौ तरदन्तरः । हृदयभरणोद्वेलनन्दः सखीवृतभीमजानयनविषयीभावे भावं दधार धराधिपः ॥", "ch": {"n": "हरिणी"}},
{"c": "7", "n": "110", "i": 872, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । गौडर्वीशकुलप्रशस्तिभणितिभ्रातर्ययं तन्महाकाव्ये चारुणि वैरसेनिचरिते सर्गोऽगमत्सप्तमः ॥", "ch": {"n": "शार्दूलविक्रीडितम्"}},
{"c": "8", "n": "1", "i": 873, "v": "अथाद्भुतेनास्तनिमेषमुद्रम् उन्निद्रलोमानममुं युवानम् । दृशा पपुस्ताः सुदृशः समस्ताः सुता च भीमस्य महीमघोनः ॥", "ch": {"n": "उपजातिः"}},
{"c": "8", "n": "2", "i": 874, "v": "कियच्चिरं दैवतभाषितानि निह्नोतुमेनं प्रभवन्तु नाम । पलालजालैः पिहितः स्वयं हि प्रकाशमासादयतीक्षुडिम्भः ॥", "ch": {"n": "उपजातिः"}},
{"c": "8", "n": "3", "i": 875, "v": "अपाङ्गमप्याय दृशोर्न रश्मिः नलस्य भैमीमभिलष्य यावत् । स्मराशुगः सुभ्रुवि तावदस्यां प्रत्यङ्गमापुङ्खशिखं ममज्ज ॥", "ch": {"n": "उपजातिः"}},
{"c": "8", "n": "4", "i": 876, "v": "यदक्रमं विक्रमशक्तिसाम्याद् उपाचरद्द्वावपि पञ्चबाणः । कथं न वैमत्यममुष्य चक्रे शरैरनर्धार्धविभागभाग्मिः ॥", "ch": {"n": "उपेन्द्रवज्रा"}},
{"c": "8", "n": "5", "i": 877, "v": "तस्मिन्नलोऽसाविति सान्वरज्यत्क्षणं क्षणं क्वेह स इत्युदास्त । पुनः स्म तस्यां वलतेऽस्य चित्तं दूत्यादनेनाथ पुनर्न्यवर्ति ॥", "ch": {"n": "उपजातिः"}},
{"c": "8", "n": "6", "i": 878, "v": "कयाचिदालोक्य नलं ललज्जे कयापि तद्भासि हृदा ममज्जे । तं कापि मेने स्मरमेव कन्या भेजे मनोभूवशभूयमन्या ॥", "ch": {"n": "उपजातिः"}},
{"c": "8", "n": "7", "i": 879, "v": "कस्त्वं कुतो वेति न जातु शेकुः तं प्रष्टुमप्यप्रतिभातिभारात् । उत्तस्थुरभ्युत्थितिवाञ्छयेव निजासनान्नैकरसाः कृशाङ्ग्यः ॥", "ch": {"n": "उपजातिः"}},
{"c": "8", "n": "8", "i": 880, "v": "स्वाच्छन्द्यमानन्दपरंपराणां भैमी तमालोक्य किमप्यवाप । महारयं निर्झरिणीव वाराम् आसाद्य धाराधरकेलिकालम् ॥", "ch": {"n": "उपजातिः"}},
{"c": "8", "n": "9", "i": 881, "v": "तत्रैव मग्ना यदपश्यदग्रे नास्या दृगस्याङ्गमयास्यदन्यत् । नादास्यदस्यै यदि बुद्धिधारां विच्छिद्य विच्छिद्य चिरान्निमेषः ॥", "ch": {"n": "इन्द्रवज्रा"}},
{"c": "8", "n": "10", "i": 882, "v": "दृशापि सालिङ्गितमङ्गमस्य जग्राह नाग्रावगताङ्गहर्षैः । अङ्गान्तरेऽनन्तरमीक्षिते तु निवृत्य सस्मार न पूर्वदृष्टम् ॥", "ch": {"n": "उपजातिः"}},
{"c": "8", "n": "11", "i": 883, "v": "हित्वैकमस्यापघनं विशन्ती तद्दृष्टिरङ्गान्तरभुक्तिसीमाम् । चिरं चकारोभयलाभलोभात्स्वभावलोला गतमागतं च ॥", "ch": {"n": "उपजातिः"}},
{"c": "8", "n": "12", "i": 884, "v": "निरीक्षितं चाङ्गमवीक्षितं च दृशा पिबन्ती रभसेन तस्य । समानमानन्दमियं दधाना विवेद भेदं न विदर्भसुभ्रूः ॥", "ch": {"n": "उपेन्द्रवज्रा"}},
{"c": "8", "n": "13", "i": 885, "v": "सूक्ष्मे घने नैषधकेशपाशे निपत्य निस्पन्दतरीभवद्भ्याम् । तस्यानुबन्धं न विमोच्य गन्तुम् अपारि तल्लोचनखञ्जनाभ्याम् ॥", "ch": {"n": "उपजातिः"}},
{"c": "8", "n": "14", "i": 886, "v": "भूलोकभर्तुर्मुखपाणिपादपद्मैः परीरम्भमवाप्य तस्य । दमस्वसुर्दृष्टिसरोजराजिः चिरं न तत्याज सबन्धुबन्धम् ॥", "ch": {"n": "उपजातिः"}},
{"c": "8", "n": "15", "i": 887, "v": "तत्कालमानन्दमयी भवन्ती भवत्तरानिर्वचनीयमोहा । सा मुक्तसंसारिदशारसाभ्यां द्विस्वादमुल्लासमभुङ्क्त मिष्टम् ॥", "ch": {"n": "उपजातिः"}},
{"c": "8", "n": "16", "i": 888, "v": "दूते नलश्रीभृति भाविभावा कलङ्किनीयं जनि मेति नूनम् । न संव्यधान्नैषधकायमायं विधिः स्वयंदूतमिमां प्रतीन्द्रम् ॥", "ch": {"n": "उपजातिः"}},
{"c": "8", "n": "17", "i": 889, "v": "पुण्ये मनः कस्य मुनेरपि स्यात्प्रमाणमास्ते यदधेऽपि धावत् । तच्चिन्ति चित्तं परमेश्वरस्तु भक्तस्य हृष्यत्करुणो रुणद्धि ॥", "ch": {"n": "उपजातिः"}},
{"c": "8", "n": "18", "i": 890, "v": "सालीकदृष्टे मदनोन्मदिष्णुः यथाप शालीनतमा न मौनम् । तथैव तथ्येऽपि नले न लेभे मुग्धेषु कः सत्यमृषाविवेकः ॥", "ch": {"n": "उपजातिः"}},
{"c": "8", "n": "19", "i": 891, "v": "व्यर्थीभवद्भावपिधानयत्ना स्वरेण साथ श्लथगद्गदेन । सखीचये साध्वसबद्धवाचि स्वयं तमूचे नमदाननेन्दुः ॥", "ch": {"n": "उपजातिः"}},
{"c": "8", "n": "20", "i": 892, "v": "नत्वा शिरोरत्नरुचापि पाद्यं संपाद्यमाचारविदातिथिभ्यः । प्रियाक्षरालीरसधारयापि वैधी विधेया मधुपर्कतृप्तिः ॥", "ch": {"n": "उपजातिः"}},
{"c": "8", "n": "21", "i": 893, "v": "स्वात्मापि शीलेन तृणं विधेयं देया विहायासनभूर्निजापि । आनन्दबाष्पैरपि कल्प्यमम्भः पृच्छा विधेया मधुभिर्वचोभिः ॥", "ch": {"n": "इन्द्रवज्रा"}},
{"c": "8", "n": "22", "i": 894, "v": "पदोपहारेऽनुपनम्रतापि संभाव्यतेऽपां त्वरयापराधः । तत्कर्तुमर्हाञ्जलिसञ्जनेन स्वसंभृतिः प्राञ्जलतापि तावत् ॥", "ch": {"n": "उपजातिः"}},
{"c": "8", "n": "23", "i": 895, "v": "पुरा परित्यज्य मयात्यसर्जि स्वमासनं तत्किमिति क्षणं न । अनर्हमप्येतदलंक्रियेत प्रयातुमीहा यदि चान्यतोऽपि ॥", "ch": {"n": "उपेन्द्रवज्रा"}},
{"c": "8", "n": "24", "i": 896, "v": "निवेद्यतां हन्त समापयन्तौ शिरीषकोषभ्रदिमाभिमानम् । पादौ कियद्दूरमिमौ प्रयासे निधित्सते तुच्छदयं मनस्ते ॥", "ch": {"n": "उपजातिः"}},
{"c": "8", "n": "25", "i": 897, "v": "अनायि देशः कतमस्त्वयाद्य वसन्तमुक्तस्य दशां वनस्य । त्वदाप्तसंकेततया कृतार्था श्रव्यापि नानेन जनेन संज्ञा ॥", "ch": {"n": "उपजातिः"}},
{"c": "8", "n": "26", "i": 898, "v": "तीर्णः किमर्णोनिधिरेव नैष सुरक्षितेऽभूदिह यत्प्रवेशः । फलं किमेतस्य तु साहसस्य न तावदद्यापि विनिश्चिनोमि ॥", "ch": {"n": "उपजातिः"}},
{"c": "8", "n": "27", "i": 899, "v": "तव प्रवेशे सुकृतानि हेतुः मन्ये मदक्ष्णोरपि तावदत्र । न लक्षितो रक्षिभटैर्यदाभ्यां पीतोऽसि तन्वा जितपुष्पधन्वा ॥", "ch": {"n": "उपजातिः"}},
{"c": "8", "n": "28", "i": 900, "v": "यथाकृतिः काचन ते यथा वा दौवारिकान्धंकरणी च शक्तिः । रुच्यो रुचीभिर्जितकाञ्चनीभिः तथासि पीयूषभुजां सनाभिः ॥", "ch": {"n": "उपजातिः"}},
{"c": "8", "n": "29", "i": 901, "v": "न मन्मथस्त्वं स हि नास्तिमूर्तिः न चाश्विनेयः स हि नाद्वितीयः । चिह्नैः किमन्यैरथवा तवेयं श्रीरेव ताभ्यामधिको विशेषः ॥", "ch": {"n": "उपजातिः"}},
{"c": "8", "n": "30", "i": 902, "v": "आलोकतृप्तीकृतलोक ! यस्त्वाम् असूत पीयूषमयूखमेनम् । कः स्पर्धितुं धावति साधु सार्धम् उदन्वता नन्वयमन्ववायः ॥", "ch": {"n": "उपजातिः"}},
{"c": "8", "n": "31", "i": 903, "v": "भूयोऽपि बाला नलसुन्दरं तं मत्वामरं रक्षिजनाक्षिबन्धात् । आतिथ्यचाटून्यपदिश्य तत्स्थां श्रियं प्रियस्यास्तुत वस्तुतः सा ॥", "ch": {"n": "उपजातिः"}},
{"c": "8", "n": "32", "i": 904, "v": "वाग्जन्मवैफल्यमसह्यशल्यं गुणाद्भुते वस्तुनि मौनिता चेत् । खलत्वमल्पीयसि जल्पितेऽपि तदस्तु बन्दिभ्रमभूमितैव ॥", "ch": {"n": "उपजातिः"}},
{"c": "8", "n": "33", "i": 905, "v": "कंदर्प एवेदमविन्दत त्वां पुण्येन मन्ये पुनरन्यजन्म । चण्डीशचण्डाक्षिहुताशकुण्डे जुहाव यन्मन्दिरमिन्द्रियाणाम् ॥", "ch": {"n": "उपजातिः"}},
{"c": "8", "n": "34", "i": 906, "v": "शोभायशोभिर्जितशैवशैलं करोषि लज्जागुरुमौलिमैलम् । दस्रौ हठश्रीहरणादुदस्रौ कंदर्पमप्युज्झितरूपदर्पम् ॥", "ch": {"n": "उपजातिः"}},
{"c": "8", "n": "35", "i": 907, "v": "अवैमि हंसावलयो वलक्षाः त्वत्कान्तिकीर्तेश्चपलाः पुलाकाः । उड्डीय युक्तं पतिताः स्रवन्तीवेशन्तपूरं परितः प्लवन्ते ॥", "ch": {"n": "उपजातिः"}},
{"c": "8", "n": "36", "i": 908, "v": "भवत्पदाङ्गुष्ठमपि श्रिता श्रीः ध्रुवं न लब्धा कुसुमायुधेन । रतीशजेतुः खलु चिह्नमस्मिन्नर्धेन्दुरास्ते नखवेषधारी ॥", "ch": {"n": "उपजातिः"}},
{"c": "8", "n": "37", "i": 909, "v": "राजा द्विजानामनुमासभिन्नः पूर्णां तनूकृत्य तनूं तपोभिः । कुहूषु दृश्येतरतां किमेत्य सायुज्यमाप्नोति भवन्मुखस्य ॥", "ch": {"n": "उपजातिः"}},
{"c": "8", "n": "38", "i": 910, "v": "कृत्वा दृशौ ते बहुवर्णचित्रे किं कृष्णसारस्य तयोर्मृगस्य । अदूरजाग्रद्विदरप्रणालीरेखामयच्छद्विधिरर्धचन्द्रम् ॥", "ch": {"n": "उपजातिः"}},
{"c": "8", "n": "39", "i": 911, "v": "मुग्धः स मोहात्सुभगान्न देहात्ददद्भवद्भ्रूरचनाय चापम् । भ्रूमङ्गजेयस्तव यन्मनोभूः अनेन रूपेण यदातदाभूत् ॥", "ch": {"n": "उपजातिः"}},
{"c": "8", "n": "40", "i": 912, "v": "मृगस्य नेत्रद्वितयं तवास्ये विधौ विधुत्वानुमितस्य दृश्यम् । तस्यैव चञ्चत्कचपाशवेषः पुच्छ स्फुरच्चामरगुच्छ एषः ॥", "ch": {"n": "उपजातिः"}},
{"c": "8", "n": "41", "i": 913, "v": "आस्तामनङ्गीकरणाद्भवेन दृश्यः स्मरो नेति पुराणवाणी । तवैव देहं श्रितया श्रियेति नवस्तु वस्तु प्रतिभाति वादः ॥", "ch": {"n": "उपजातिः"}},
{"c": "8", "n": "42", "i": 914, "v": "त्वया जगत्युच्चितकान्तिसारे यदिन्दुनाशीलि शिलोञ्छवृत्तिः । आरोपि तन्माणवकोऽपि मौलौ स यज्वराज्येऽपि महेश्वरेण ॥", "ch": {"n": "उपजातिः"}},
{"c": "8", "n": "43", "i": 915, "v": "आदेहदाहं कुसुमायुधस्य विधाय सौन्दर्यकथादरिद्रम् । त्वदङ्गशिल्पात्पुनरीश्वरेण चिरेण जाने जगदन्वकम्पि ॥", "ch": {"n": "उपजातिः"}},
{"c": "8", "n": "44", "i": 916, "v": "मही कृतार्था यदि मानवोऽसि जितं दिवा यद्यमरेषु कोऽपि । कुलं त्वयालंकृतमौरगं चेन्नाधोऽपि कस्योपरि नागलोकः ॥", "ch": {"n": "उपजातिः"}},
{"c": "8", "n": "45", "i": 917, "v": "सेयं न धत्तेऽनुपपत्तिमुच्चैः मच्चित्तवृत्तिस्त्वयि चिन्त्यमाने । ममौ स भद्रं चुलुके समुद्रः त्वयात्तगाम्भीर्यमहत्त्वमुद्रः ॥", "ch": {"n": "उपजातिः"}},
{"c": "8", "n": "46", "i": 918, "v": "संसारसिन्धावनुबिम्बमत्र जागर्ति जाने तव वैरसेनिः । बिम्बानुबिम्बौ हि विहाय धातुः न जातु दृष्टातिसरूपसृष्टिः ॥", "ch": {"n": "उपजातिः"}},
{"c": "8", "n": "47", "i": 919, "v": "इयत्कृतं केन महीजगत्याम् अहो महीयः सुकृतं जनेन । पादौ यमुद्दिश्य तवापि पद्यारजःसु पद्मस्रजमारभेते ॥", "ch": {"n": "उपजातिः"}},
{"c": "8", "n": "48", "i": 920, "v": "ब्रवीति मे किं किमियं न जाने संदेहदोलामवलम्ब्य संवित् । कस्यापि धन्यस्य गृहातिथिस्त्वमलीकसंभावनयाथवालम् ॥", "ch": {"n": "उपजातिः"}},
{"c": "8", "n": "49", "i": 921, "v": "प्राप्त्यैव तावत्तव रूपसृष्टिं निपीय दृष्टिर्जनुषः फलं मे । अपि श्रुती नामृतमाद्रियेतां तयोः प्रसादीकुरुषे गिरं चेत् ॥", "ch": {"n": "उपजातिः"}},
{"c": "8", "n": "50", "i": 922, "v": "इत्थं मधूत्थं रसमुद्गिरन्ती तदोष्ठबन्धूकधनुर्विसृष्टा । कर्णात्प्रसूनाशुगपञ्चबाणी वाणीमिषेणास्य मनो विवेशः ॥", "ch": {"n": "उपजातिः"}},
{"c": "8", "n": "51", "i": 923, "v": "अमज्जदाकण्ठमसौ सुधासु प्रियं प्रियाया वचनं निपीय । द्विषन्मुखेऽपि स्वदते स्तुतिर्या तन्मिष्टता नेष्टमुखे त्वमेया ॥", "ch": {"n": "उपजातिः"}},
{"c": "8", "n": "52", "i": 924, "v": "पौरस्त्यशैलं जनतोपनीतां गृह्णन्यथाह्नः पतिरर्घ्यपूजाम् । तथातिथेयीमथ संप्रतीच्छ प्रियार्पितामासनमाससाद ॥", "ch": {"n": "उपजातिः"}},
{"c": "8", "n": "53", "i": 925, "v": "अयोधि तद्धैर्यमनोभवाभ्यां तामेव भैमीमवलम्ब्य भूमीम् । आह स्म यत्र स्मरचापमन्तः छिन्नं भ्रुवो तज्जयभङ्गवार्ताम् ॥", "ch": {"n": "उपजातिः"}},
{"c": "8", "n": "54", "i": 926, "v": "अथ स्मरज्ञामवधीर्य धैर्याद् उचे स तद्वागुपवीणितोऽपि । विवेकधाराशतधौतमन्तः सतां न कामः कलुषीकरोति ॥", "ch": {"n": "उपेन्द्रवज्रा"}},
{"c": "8", "n": "55", "i": 927, "v": "हरित्पतीनां सदसः प्रतीहि त्वदीयमेवातिथिमागतं माम् । वहन्तमन्तर्गुरुणादरेण प्राणानिव स्वःप्रभुवाचिकानि ॥", "ch": {"n": "उपजातिः"}},
{"c": "8", "n": "56", "i": 928, "v": "विरम्यतां भूतवती सपर्या निविश्यतामासनमुज्झितं किम् । या दूतता नः फलिना विधेया सैवातिथेयी पृथुरुद्भवित्री ॥", "ch": {"n": "उपजातिः"}},
{"c": "8", "n": "57", "i": 929, "v": "कल्याणि ! कल्यानि तवाङ्गकानि कच्चित्तमां चित्तमनाविलं ते । अलं विलम्बेन गिरं मदीयाम् आकर्णयाकर्णतटायताक्षि ! ॥", "ch": {"n": "उपजातिः"}},
{"c": "8", "n": "58", "i": 930, "v": "कौमारमारभ्य गणा गुणानां हरन्ति ते दिक्षु धृताधिपत्यान् । सुराधिराजं सलिलाधिपं च हुताशनं चार्यमनन्दनं च ॥", "ch": {"n": "उपजातिः"}},
{"c": "8", "n": "59", "i": 931, "v": "चरच्चिरं शैशवयौवनीयद्वैराज्यभाजि त्वयि खेदमेति । तेषां रुचश्चौरतरेण चित्तं पञ्चेषुणा लुण्ठितधैर्यवित्तम् ॥", "ch": {"n": "उपजातिः"}},
{"c": "8", "n": "60", "i": 932, "v": "तेषामिदानीं किल केवलं सा हृदि त्वदाशा विलसत्यजस्रम् । आशास्तु नासाद्य तनूरुदाराः पूर्वादयः पूर्ववदात्मदाराः ॥", "ch": {"n": "उपजातिः"}},
{"c": "8", "n": "61", "i": 933, "v": "अनेन सार्धं तव यौवनेन कोटिं परामच्छिदुरोऽध्यरोहत् । प्रेमापि तन्वि ! त्वयि वासवस्य गुणोऽपि चापे सुमनः शरस्य ॥", "ch": {"n": "उपजातिः"}},
{"c": "8", "n": "62", "i": 934, "v": "प्राचीं प्रयाते विरहादयं ते तापाच्च रूपाच्च शशाङ्कशङ्की । परापराधैर्निदधाति भानौ रुषारुणं लोचनवृन्दमिन्द्रः ॥", "ch": {"n": "उपजातिः"}},
{"c": "8", "n": "63", "i": 935, "v": "त्रिनेत्रमात्रेण रुषा कृतं यत्तदेव योऽद्यापि न संवृणोति । न वेद रुष्टेऽद्य सहस्रनेत्रे गन्ता स कामः खलु कामवस्थाम् ॥", "ch": {"n": "उपजातिः"}},
{"c": "8", "n": "64", "i": 936, "v": "पिकस्य वाङ्मात्रकृताद्व्यलीकान्नसप्रभुर्नन्दति नन्दनेऽपि । बालस्य चूडाशशिनोऽपराधान्नाराधनं शीलति शूलिनोऽपि ॥ ।", "ch": {"n": "उपजातिः"}},
{"c": "8", "n": "65", "i": 937, "v": "तमोमयीकृत्य दिशः परागैः स्मरेषवः शक्रदृशां दिशन्ति । कुहूगिरश्चञ्चुपुटं द्विजस्य राकारजन्यामपि सत्यवाचम् ॥", "ch": {"n": "उपजातिः"}},
{"c": "8", "n": "66", "i": 938, "v": "शरैः प्रसूनैस्तुदतः स्मरस्य स्मर्तुं स किं नाशनिना करोति । अभेद्यमस्याहह वर्म न स्यात् अनङ्गता चेद्गिरिशप्रसादः ॥", "ch": {"n": "उपजातिः"}},
{"c": "8", "n": "67", "i": 939, "v": "धृताधृतेस्तस्य भवद्वियोगात् अन्यान्यशय्यारचनाय लूनैः । अप्यन्यदारिद्र्यहराः प्रवालैः जाता दरिद्रास्तरवोऽमराणाम् ॥", "ch": {"n": "उपजातिः"}},
{"c": "8", "n": "68", "i": 940, "v": "रवैर्गुणास्फालभवैः स्मरस्य स्वर्णाथकर्णौ बधिरावभूताम् । गुरोः श्रृणोति स्मरमोहनिद्राप्रबोधदक्षाणि किमक्षराणि ॥", "ch": {"n": "उपजातिः"}},
{"c": "8", "n": "69", "i": 941, "v": "अनङ्गतापप्रशमाय तस्य कदर्थ्यमाना मुहुरामृणालम् । मधौ मधौ नाकनदीनलिन्यो वरं वहन्तां शिशिरेऽनुरागम् ॥", "ch": {"n": "उपेन्द्रवज्रा"}},
{"c": "8", "n": "70", "i": 942, "v": "दमस्वसः ! सेयमुपैति तृष्णा हरेर्जगत्यग्रिमलेख्यलक्ष्मीम् । दृशां यदब्धिस्तव नाम दृष्टित्रिभागलोभार्तिमसौ बिभर्ति ॥", "ch": {"n": "उपेन्द्रवज्रा"}},
{"c": "8", "n": "71", "i": 943, "v": "अग्न्याहिता नित्यमुपासते यां देदीप्यमानां तनुमष्टमूर्तेः । आशापतिस्ते दमयन्ति ! सोऽपि स्मरेण दासीभवितुं न्यदेशि ॥", "ch": {"n": "उपजातिः"}},
{"c": "8", "n": "72", "i": 944, "v": "त्वद्गोचरस्तं खलु पञ्चबाणः करोति संताप्य तथा विनीतम् । स्वयं यथा स्वादिततप्तभूयः परं न संतापयिता स भूयः ॥", "ch": {"n": "उपजातिः"}},
{"c": "8", "n": "73", "i": 945, "v": "अदाहि यस्तेन दशार्धबाणः पुरा पुरारेर्नयनालयेन । न निर्दहस्तं भवदक्षिवासी न वैरशुद्धेरधुनाधमर्णः ॥", "ch": {"n": "उपेन्द्रवज्रा"}},
{"c": "8", "n": "74", "i": 946, "v": "सोमाय कुप्यन्निव विप्रयुक्तः स सोममाचामति हूयमानम् । नामापि जागर्ति हि यत्र रात्रौ  तेजस्विनस्तं कतमे सहन्ते ॥", "ch": {"n": "उपजातिः"}},
{"c": "8", "n": "75", "i": 947, "v": "शरैरजस्रं कुसुमायुधस्य कदर्थ्यमानस्तरुणि ! त्वदर्थे । अभ्यर्चयद्भिर्विनिवेद्यमानात् अप्येष मन्ये कुसुमाद्बिभेति ॥", "ch": {"n": "उपजातिः"}},
{"c": "8", "n": "76", "i": 948, "v": "स्मरेन्धने वक्षसि तेन दत्ता संवर्तिका शैवलवल्लिचित्रा । चकास्ति चेतोभवपावकस्य धूमाविला कीलपरम्परेव ॥", "ch": {"n": "उपजातिः"}},
{"c": "8", "n": "77", "i": 949, "v": "पुत्री सुहृद्येन सरोरुहाणां यत्प्रेयसी चन्दनवासिता दिक् । धैर्यं विभुः सोऽपि तवैव हेतोः स्मरप्रतापज्वलने जुहाव ॥", "ch": {"n": "उपजातिः"}},
{"c": "8", "n": "78", "i": 950, "v": "तं दह्यमानैरपि मन्मथैद्यं हस्तैरुपास्ते मलयः प्रवालैः । कृच्छ्रेऽप्यसौ नोज्झति तस्य सेवां सदा यदाशामवलम्बते यः ॥", "ch": {"n": "उपजातिः"}},
{"c": "8", "n": "79", "i": 951, "v": "स्मरस्य कीर्त्येव सितीकृतानि तद्दोःप्रतापैरिव तापितानि । अङ्गानि धत्ते स भवद्वियोगात्पाण्डूनि चण्डज्वरजर्जराणि ॥", "ch": {"n": "उपजातिः"}},
{"c": "8", "n": "80", "i": 952, "v": "यस्तन्वि ! भर्ता घुसृणेन सायं दिशः समालम्भनकौतुकिन्याः । तदा स चेतः प्रजिघाय तुभ्यं यदा गतो नैति निवृत्य पान्थः ॥", "ch": {"n": "उपजातिः"}},
{"c": "8", "n": "81", "i": 953, "v": "तथा न तापाय पयोनिधीनाम् अश्वामुखोत्थः क्षुधितः शिखावान् । निजः पतिः संप्रति वारिपोऽपि यथा हृदिस्थः स्मरतापदुःस्थः ॥", "ch": {"n": "उपजातिः"}},
{"c": "8", "n": "82", "i": 954, "v": "यत्प्रत्युत त्वन्मृदुबाहुवल्लीस्मृतिस्रजं गुम्फति दुर्विनीता । ततो विधत्तेऽधिकमेव तापं तेन श्रिता शैत्यगुणा मृणाली ॥", "ch": {"n": "उपजातिः"}},
{"c": "8", "n": "83", "i": 955, "v": "न्यस्तं ततस्तेन मृणालदण्डखण्डं बभासे हृदि तापभाजि । तच्चित्तमग्नैर्मदनस्य बाणैः कृतं शतच्छिद्रमिव क्षणेन ॥", "ch": {"n": "उपजातिः"}},
{"c": "8", "n": "84", "i": 956, "v": "इति त्रिलोकीतिलकेषु तेषु मनोभुवो विक्रमकामचारः । अमोघमस्त्रं भवतीमवाप्य मदान्धतानर्गलचापलस्य ॥", "ch": {"n": "उपेन्द्रवज्रा"}},
{"c": "8", "n": "85", "i": 957, "v": "सारोत्थधारेव सुधारसस्य स्वयंवरः श्वो भविता तवेति । संतर्पयन्ती दमयन्ति ! तेषां श्रुतिः श्रुती नाकजुषामयासीत् ॥", "ch": {"n": "उपजातिः"}},
{"c": "8", "n": "86", "i": 958, "v": "समं सपत्नीभवदुःखतीक्ष्णैः स्वदारनासापथिकैर्मरुद्भिः । अनङ्गशौर्यानलतापदुःस्थैः अथ प्रतस्थे हरितां मरुद्भिः ॥", "ch": {"n": "उपेन्द्रवज्रा"}},
{"c": "8", "n": "87", "i": 959, "v": "अपास्तपाथेयसुधोपयोगैः त्वच्चुम्बिनैव स्वमनोरथेन । क्षुधं च निर्वापयता तृषं च स्वादीयसाऽध्वा गमितः सुखं तैः ॥", "ch": {"n": "उपजातिः"}},
{"c": "8", "n": "88", "i": 960, "v": "प्रिया मनोभूशरदावदाहे देवीस्त्वदर्थेन निमज्जयद्भिः । सुरेषु सारैः क्रियतेऽधुना तैः पादार्पणानुग्रहभूरियं भूः ॥", "ch": {"n": "उपजातिः"}},
{"c": "8", "n": "89", "i": 961, "v": "अलंकृतासन्नमहीविभागैः अयं जनस्तैरमरैर्भवत्याम् । अवापितो जङ्गमलैखलक्ष्मीं निक्षिप्य संदेशमयाक्षराणि ॥", "ch": {"n": "उपजातिः"}},
{"c": "8", "n": "90", "i": 962, "v": "एकैकमेते परिरभ्य पीनस्तनोपपीडं त्वयि संदिशन्ति । त्वं मूर्च्छतां नः स्मरभिल्लशल्यैः मुदे विशल्यौषधिवल्लिरेधि ॥", "ch": {"n": "उपजातिः"}},
{"c": "8", "n": "91", "i": 963, "v": "त्वत्कान्तिमस्माभिरयं पिपासन्मनोरथाश्वासनयैकयैव । निजः कटाक्षः खलु विप्रलभ्यः कियन्ति यावद्भण वासराणि ॥", "ch": {"n": "उपजातिः"}},
{"c": "8", "n": "92", "i": 964, "v": "निजे स्जृस्मासु भुजै भजन्त्यावादित्यवर्गे परिवेषवेषम् । प्रसीद निर्वापय तापमङ्गैः अनङ्गलीलालहरीतुषारैः ॥", "ch": {"n": "उपेन्द्रवज्रा"}},
{"c": "8", "n": "93", "i": 965, "v": "दयस्व किं घातयसि त्वमस्मान् अनङ्गचण्डालशरैरदृश्यैः । भिन्ना वरं तीक्ष्णकटाक्षबाणैः प्रेमस्तव प्रेमरसात्पवित्रैः ॥", "ch": {"n": "उपजातिः"}},
{"c": "8", "n": "94", "i": 966, "v": "त्वदर्थिनः सन्तु परस्सहस्राः प्राणास्तु नस्त्वच्चरणप्रसादः । विशङ्कसे कैतवनर्तितं चेत् अन्तश्चरः पञ्चशरः प्रमाणम् ॥", "ch": {"n": "उपजातिः"}},
{"c": "8", "n": "95", "i": 967, "v": "अस्माकमध्यासितमेतदन्तः तावद्भवत्या हृदयं चिराय । बहिस्त्वयालंक्रियतामिदानीम् उरो मुरं विद्विषतः श्रियेव ॥", "ch": {"n": "उपजातिः"}},
{"c": "8", "n": "96", "i": 968, "v": "दयोदयश्चेतसि चेत्तवाभूत् अलंकुरु द्यां विफलो विलम्बः । भुवः स्वरादेशमथाचरामो भूमौ धृतिं यासि यदि स्वभूमौ ॥", "ch": {"n": "उपजातिः"}},
{"c": "8", "n": "97", "i": 969, "v": "धिनोति नास्माञ्जलजेन पूजा त्वयान्वहं तन्वि ! वितन्यमाना । तव प्रसादोपनते तु मौलौ पूजास्तु नस्त्वत्पदपङ्कजाभ्याम् ॥", "ch": {"n": "उपजातिः"}},
{"c": "8", "n": "98", "i": 970, "v": "स्वर्णैर्वितीर्णैः करवाम वामनेत्रे ! भवत्या किमुपासनासु । अङ्ग ! त्वदङ्गानि निपीतपीतदर्पाणि पाणिः खलु याचते नः ॥", "ch": {"n": "इन्द्रवज्रा"}},
{"c": "8", "n": "99", "i": 971, "v": "वयं कलादा इव दुर्विदग्धं त्वद्गौरिमस्पर्धि दहेम हेम । प्रसूननाराचशरासनेन सहैकवंशप्रभवभ्रु ! बभ्रु ॥", "ch": {"n": "उपजातिः"}},
{"c": "8", "n": "100", "i": 972, "v": "सुधासरःसु त्वदनङ्गतापः शान्तो न नः किं पुरप्यसरःसु । निर्वाति तु त्वन्ममताक्षरेण सूनाशुगेषोर्मधुसीकरेण ॥", "ch": {"n": "उपजातिः"}},
{"c": "8", "n": "101", "i": 973, "v": "खण्डः किमु त्वद्गिर एव खण्डः किं शर्करा तत्पथशर्करैव । कृशाङ्गि ! तद्भङ्गिरसोत्थकच्छतृणं नु दिक्षु प्रथितं तदिक्षुः ॥", "ch": {"n": "उपजातिः"}},
{"c": "8", "n": "102", "i": 974, "v": "ददाम किं ते सुधयाऽधरेण त्वदास्य एव स्वयमास्यते हि । चन्द्रं विजित्य स्वयमेव भावि त्वदाननं तन्मखभागभोजि ॥", "ch": {"n": "उपजातिः"}},
{"c": "8", "n": "103", "i": 975, "v": "प्रिये ! वृणीष्वामरभावमश्मत् इति त्रपाकृद्वचनं न किं नः । त्वत्पादपद्मे शरणं प्रविश्य स्वयं वयं येन जिजीविषामः ॥", "ch": {"n": "उपजातिः"}},
{"c": "8", "n": "104", "i": 976, "v": "नास्माकमस्मान्मदनापमृत्योः त्राणाय पीयूषरसायनानि । प्रसीद अस्मादधिकं निजं तु प्रयच्छ पातुं रदनच्छदं नः ॥", "ch": {"n": "उपजातिः"}},
{"c": "8", "n": "105", "i": 977, "v": "प्लुष्टः स्वैश्चापरोपैः सह स हि मकरेणात्मभूः केतुनाऽभूद्धत्तां नस्त्वत्प्रसादादथ मनसिजतां मानसो नन्दनः सन् । भ्रूभ्यां ते तन्वि ! धन्वी भवतु तव सितैर्जैत्रभल्लः स्मितैः स्तादस्तु त्वन्नेत्रचञ्चत्तरशफरयुगाधीनमीनध्वजाङ्कः ॥", "ch": {"n": "स्रग्धरा"}},
{"c": "8", "n": "106", "i": 978, "v": "स्वप्नेन प्रापितायाः प्रतिरजनि तव श्रीषु मग्नः कटाक्षः श्रोत्रे गीतामृताब्धौ त्वगपि ननु तनूमञ्जरीसौकुमार्ये । नासा श्वासाधिवासेऽधरमधुनि रसज्ञा चरित्रेषु चित्तं तन्नस्तन्वङ्गि ! कैश्चिन्न करणहरिणैर्वागुरा लङ्घितासि ॥", "ch": {"n": "स्रग्धरा"}},
{"c": "8", "n": "107", "i": 979, "v": "इति धृतसुरसार्थवाचिकस्रङ्ग्निजरसनातलपत्रहारकस्य । सफलय मम दूततां वृणीष्व स्वयमवधार्य दिगीशमेकमेषु ॥", "ch": {"n": "पुष्पिताग्रा"}},
{"c": "8", "n": "108", "i": 980, "v": "आनन्दयेन्द्रमथ मन्मथमग्नमग्निं केलीभिरुद्धर तनूदरि ! नूतनाभिः । आसादयोदितदयं शमने मनो वा नो वा यदीत्थमथ तद्वरुणं वृणीथाः ॥", "ch": {"n": "वसन्ततिलका"}},
{"c": "8", "n": "109", "i": 981, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तस्यागादयमष्टमः कविकुलादृष्टाध्वपान्थे महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "9", "n": "1", "i": 982, "v": "इतीयमक्षिभ्रुवविभ्रमेङ्गितस्फुटामनिच्छां विवरीतुमुत्सुका । तदुक्तिमात्रश्रवणेच्छयाऽशृणोद्दिगीशसंदेशगिरं न गौरवात् ॥", "ch": {"n": "वंशस्थम्"}},
{"c": "9", "n": "2", "i": 983, "v": "तदर्पितामश्रुतवद्विधाय तां दिगीशसंदेशमयीं सरस्वतीम् । इदं तमुर्वीतलशीतलद्युतिं जगाद वैदर्भनरेन्द्रनन्दिनी ॥", "ch": {"n": "वंशस्थम्"}},
{"c": "9", "n": "3", "i": 984, "v": "मयाङ्ग ! पृष्टः कुलनामनी भवान् अमू विमुच्यैव किमन्यदुक्तवान् । न मह्यमत्रोत्तरधारयस्य किं ह्रियेऽपि सेयं भवतोऽधमर्णता ॥", "ch": {"n": "वंशस्थम्"}},
{"c": "9", "n": "4", "i": 985, "v": "अदृश्यमाना क्वचिदीक्षिता क्वचिन्ममानुयोगे भवतः सरस्वती । क्वचित्प्रकाशां क्वचिदस्फुटार्णसं सरस्वतीं जेतुमनाः सरस्वतीम् ॥", "ch": {"n": "वंशस्थम्"}},
{"c": "9", "n": "5", "i": 986, "v": "गिरः श्रुता एव तव श्रवः सुधाः श्लथा भवन्नाम्नि तु न श्रुतिस्पृहा । पिपासुता शान्तिमुपैति वारिजा न जातु दुग्धान्मधुनोऽधिकादपि ॥", "ch": {"n": "वंशस्थम्"}},
{"c": "9", "n": "6", "i": 987, "v": "बिभर्ति वंशः कतमस्तमोपहं भवादृशं नायकरत्नमीदृशम् । तमन्यसामान्यधियावमानितं त्वया महान्तं बहु मन्तुमुत्सहे ॥", "ch": {"n": "वंशस्थम्"}},
{"c": "9", "n": "7", "i": 988, "v": "इतीरयित्वा विरतां स तां पुनः गिरानुजग्राहतरां नराधिपः । विरुत्य विश्रान्तवतीं तपात्यये घनाघनश्चातकमण्डलीमिव ॥", "ch": {"n": "वंशस्थम्"}},
{"c": "9", "n": "8", "i": 989, "v": "अये ! ममोदासितमेव जिह्वया द्वयेऽपि तस्मिन्ननतिप्रयोजने । गरौ गिरः पल्लवनार्थलाघवे मितं च सारं च वचो हि वाग्मिता ॥", "ch": {"n": "वंशस्थम्"}},
{"c": "9", "n": "9", "i": 990, "v": "वृथा कथेयं मयि वर्णपद्धतिः कयानुपूर्व्या समकेति केति च । क्षमे समक्षव्यवहारमावयोः पदे विधातुं खलु युष्मदस्मदी ॥", "ch": {"n": "वंशस्थम्"}},
{"c": "9", "n": "10", "i": 991, "v": "यदि स्वभावान्मम नोज्ज्वलं कुलं ततस्तदुद्भावनमौचिती कुतः । अथावदातं तदहो विडम्बना तथा कथा प्रेष्यतयोपसेदुषः ॥", "ch": {"n": "वंशस्थम्"}},
{"c": "9", "n": "11", "i": 992, "v": "इति प्रतीत्यैव मयावधीरिते तवापि निर्बन्धरसो न शोभते । हरित्पतीनां प्रतिवाचिकं प्रति श्रमो गिरां ते घटते हि संप्रति ॥", "ch": {"n": "वंशस्थम्"}},
{"c": "9", "n": "12", "i": 993, "v": "तथापि निर्बन्धति ! तेऽथवा स्पृहाम् इहानुरुन्धे मितया न किं गिरा । हिमांशुवंशस्य करीरमेव मां निशम्य किं नासि फलेग्रहिग्रहा ॥", "ch": {"n": "वंशस्थम्"}},
{"c": "9", "n": "13", "i": 994, "v": "महाजनावारपरम्परेदृशी स्वनाम नामाददते न साधवः । अतोऽभिधातुं न तदुत्सहे पुनः जनः किलाचारमुचं विगायति ॥", "ch": {"n": "वंशस्थम्"}},
{"c": "9", "n": "14", "i": 995, "v": "अदोऽयमालप्य शिखीव शारदो बभूव तूष्णीमहितापकारकः । अथास्यरागस्य दधा पदे पदे वचांसि हंसीव विदर्भजाददे ॥", "ch": {"n": "वंशस्थम्"}},
{"c": "9", "n": "15", "i": 996, "v": "सुधांशुवंशाभरणं भवानिति श्रुतेऽपि नापैति विशेषसंशयः । कियत्सु मौनं वितता कियत्सु वाङ्महत्यहो वञ्चनचातुरी तव ॥", "ch": {"n": "वंशस्थम्"}},
{"c": "9", "n": "16", "i": 997, "v": "मयापि देयं प्रतिवाचिकं न ते स्वनाम मत्कर्णसुधामकुर्वते । परेण पुंसा हि ममापि संकथा कुलाबलाचारसहासनासहा ॥", "ch": {"n": "वंशस्थम्"}},
{"c": "9", "n": "17", "i": 998, "v": "हृदाभिनन्द्य प्रतिबन्द्यनुत्तरः प्रियागिरः सस्मितमाह स स्म ताम् । वदामि वामाक्षि ! परेषु मा क्षिप स्वमीदृशं माक्षिकमाक्षिपद्वचः ॥", "ch": {"n": "वंशस्थम्"}},
{"c": "9", "n": "18", "i": 999, "v": "करोषि नेमं फलिनं मम श्रमं दिशोऽनुगृह्णासि न कंचन प्रभुम् । त्वमित्थमर्हासि सुरानुपासितुं रसामृतस्नानपवित्रया गिरा ॥", "ch": {"n": "वंशस्थम्"}},
{"c": "9", "n": "19", "i": 1000, "v": "सुरेषु संदेशयसीदृशीं बहुं रसस्रवेण स्तिमितां न भारतीम् । मदर्पिता दर्पकतापितेषु या प्रयाति दावार्दितदाववृष्टिताम् ॥", "ch": {"n": "वंशस्थम्"}},
{"c": "9", "n": "20", "i": 1001, "v": "यथा यथेह त्वदुपेक्षयानया निमेषमप्येष जनो विलम्बते । रुषा शरव्यीकरणे दिवौकसां तथा तथाद्य त्वरते रतेः पतिः ॥", "ch": {"n": "वंशस्थम्"}},
{"c": "9", "n": "21", "i": 1002, "v": "इयच्चिरस्यावदधन्ति मत्पथे किमिन्द्रनेत्राण्यशनिर्न निर्ममौ । धिगस्तु मां सत्वरकार्यमन्थरं स्थितः परप्रेष्यगुणोऽपि यत्र न ॥", "ch": {"n": "वंशस्थम्"}},
{"c": "9", "n": "22", "i": 1003, "v": "इदं निगद्य क्षितिभर्तरि स्थिते तयाभ्यधायि स्वगतं विदग्धया । अधिस्त्रि तं दूतयतां भुवः स्मरं मनो दधत्या नयनैपुणव्यये ॥", "ch": {"n": "वंशस्थम्"}},
{"c": "9", "n": "23", "i": 1004, "v": "जलाधिपस्त्वामदिशन्मयि ध्रुवं परेतराजः प्रजिधाय स स्फुटम् । मरुत्वतैव प्रहितोऽसि निश्चितं नियोजितश्चोर्ध्वमुखेन तेजसा ॥", "ch": {"n": "वंशस्थम्"}},
{"c": "9", "n": "24", "i": 1005, "v": "अथ प्रकाशं निभृतस्मिता सती सतीकुलस्याभरणं किमप्यसौ । पुनस्तदाभाषणविभ्रमोन्मुखं मुखं विदर्भाधिपसंभवा दधौ ॥", "ch": {"n": "वंशस्थम्"}},
{"c": "9", "n": "25", "i": 1006, "v": "वृथापरीहास इति प्रगल्भता न नेति च त्वादृशि वाग्विगर्हणा । भवत्यवज्ञा च भवत्यनुत्तरात् अतः प्रदित्सुः प्रतिवाचमस्मि ते ॥", "ch": {"n": "वंशस्थम्"}},
{"c": "9", "n": "26", "i": 1007, "v": "कथं नु तेषां कृपयापि वागसावसावि मानुष्यकलाञ्छने जने । स्वभावभक्तिप्रवणं प्रतीश्वराः कया न वाचा मुदमुद्गिरन्ति वा ॥", "ch": {"n": "वंशस्थम्"}},
{"c": "9", "n": "27", "i": 1008, "v": "अहो महेन्द्रस्य कथं मयौचिती सुराङ्गनासंगमशोभिताभृतः । ह्रदस्य हंसावलिमांसलश्रियो बलाकयेव प्रबला विडम्बना ॥", "ch": {"n": "वंशस्थम्"}},
{"c": "9", "n": "28", "i": 1009, "v": "पुरः सुरीणां भण केव मानवी न यत्र तास्तत्र तु शोभिकापि सा । अकाञ्चनेऽकिंचन नायिकाङ्गके किमारकूटाभरणेन न श्रियः ॥", "ch": {"n": "वंशस्थम्"}},
{"c": "9", "n": "29", "i": 1010, "v": "यथा तथा नाम गिरः किरन्तु ते श्रुती पुनर्मे बधिरे तदक्षरे । पृषत्किशारी कुरुतामसंगतां कथं मनोवृत्तिमपि द्विपाधिपे ॥", "ch": {"n": "वंशस्थम्"}},
{"c": "9", "n": "30", "i": 1011, "v": "अदो निगद्यैव नतास्यया तया श्रुतौ लगित्वाभिहितालिरालपत् । प्रविश्य यन्मे हृदयं ह्रियाह तद्विनिर्यदाकर्णय मन्मुखाध्वना ॥", "ch": {"n": "वंशस्थम्"}},
{"c": "9", "n": "31", "i": 1012, "v": "बिभेमि चिन्तामपि कर्तुमीदृशीं चिराय चित्तार्पितनैषधेश्वरा । मृणालतन्तुच्छिदुरा सतीस्थितिः लवादपि त्रुट्यति चापलात्किल ॥", "ch": {"n": "वंशस्थम्"}},
{"c": "9", "n": "32", "i": 1013, "v": "ममाशयः स्वप्नदशाज्ञयापि वा नलं विलङ्घ्येतरमस्पृशद्यदि । कुतः पुनस्तत्र समस्तसाक्षिणी निजैव बुद्धिर्विबुधैर्न पृच्छ्यते ॥", "ch": {"n": "वंशस्थम्"}},
{"c": "9", "n": "33", "i": 1014, "v": "अपि स्वमस्वप्नमसूषुपन्नमी परस्य दाराननवैतुमेव माम् । स्वयं दुरध्वार्णवनाविकाः कथं स्पृशन्तु विज्ञाय हृदापि तादृशीम् ॥", "ch": {"n": "वंशस्थम्"}},
{"c": "9", "n": "34", "i": 1015, "v": "अनुग्रहः केवलमेष मादृशे मनुष्यजन्मन्यपि यन्मनो जने । स चेद्विधेयस्तदमी तमेव मे प्रसद्य भिक्षां वितरीतुमीशताम् ॥", "ch": {"n": "वंशस्थम्"}},
{"c": "9", "n": "35", "i": 1016, "v": "अपि द्रढीयः शृणु मत्प्रतिश्रुतं स पीडयेत्पाणिमिमं न चेन्नृपः । हुताशनोद्बन्धनवारिकारितां निजायुषस्तत्करवै स्ववैरिताम् ॥", "ch": {"n": "वंशस्थम्"}},
{"c": "9", "n": "36", "i": 1017, "v": "निषिद्धमप्याचरणीयमापदि क्रिया सती नावति यत्र सर्वथा । घनाम्बुना राजपथे हि पिच्छिले क्वचिद्बुधैरप्यपथेन गम्यते ॥", "ch": {"n": "वंशस्थम्"}},
{"c": "9", "n": "37", "i": 1018, "v": "स्त्रिया मया वाग्मिषु तेषु शक्यते न जातु सम्यग्वितरीतुमुत्तरम् । तदत्र मद्भाषितसूत्रपद्धतौ प्रबन्धृतास्तु प्रतिबन्धृता न ते ॥", "ch": {"n": "वंशस्थम्"}},
{"c": "9", "n": "38", "i": 1019, "v": "निरस्य दूतः स्म तथा विसर्जितः प्रियोक्तिरप्याह कदुष्णमक्षरम् । कुतूहलेनेव मुहुः कुहूरवं विडम्ब्य डिम्भेन पिकः प्रकोपितः ॥", "ch": {"n": "वंशस्थम्"}},
{"c": "9", "n": "39", "i": 1020, "v": "अहो मनस्त्वामनु तेऽपि तन्वते त्वमप्यमीभ्यो विमुखीति कौतुकम् । क्व वा निधिर्निर्धनमेति किंच तं स वाक्कवाटं घटयन्निरस्यते ॥", "ch": {"n": "वंशस्थम्"}},
{"c": "9", "n": "40", "i": 1021, "v": "सहाखिलस्त्रीषु वहेऽवहेलया महेन्द्ररागाद्गुरुमादरं त्वयि । त्वमीदृशि श्रेयसि संमुखेऽपि तं पराङ्मुखी चन्द्रमुखि ! न्यवीवृतः ॥", "ch": {"n": "वंशस्थम्"}},
{"c": "9", "n": "41", "i": 1022, "v": "दिवौकसं कामयते न मानवी नवीनमश्रावि तवाननादिदम् । कथं न वा दुर्ग्रहदोष एष ते हितेन सम्यग्गुरुणापि शाम्यते ॥", "ch": {"n": "वंशस्थम्"}},
{"c": "9", "n": "42", "i": 1023, "v": "अनुग्रहादेव दिवौकसां नरो निरस्य मानुष्यकमेति दिव्यताम् । अयोविकारे स्वरितत्वमिष्यते कुतोऽयसां सिद्धरसस्पृशामपि ॥", "ch": {"n": "वंशस्थम्"}},
{"c": "9", "n": "43", "i": 1024, "v": "हरिं परित्यज्य नलाभिलाषुका न लज्जसे वा विदुषिब्रुवा कथम् ? । उपेक्षितेक्षोः करभाच्छमीरतात् उरुं वदे त्वां करभोरु ! भोरिति ॥", "ch": {"n": "वंशस्थम्"}},
{"c": "9", "n": "44", "i": 1025, "v": "विहाय हा सर्वसुपर्वनायकं त्वया धृतः किं नरसाधिमभ्रमः । मुखं विमुच्य श्वसितस्य धारया वृथैव नासापथधावनश्रमः ॥", "ch": {"n": "वंशस्थम्"}},
{"c": "9", "n": "45", "i": 1026, "v": "तपोऽनले जुह्वति सूरयस्तनुः दिवे फलायान्यजनुर्भविष्णवे । करे पुनः कर्षति सैव विह्वला बलादिव त्वां बलसे न बालिशे ! ॥", "ch": {"n": "वंशस्थम्"}},
{"c": "9", "n": "46", "i": 1027, "v": "यदि स्वमुद्बन्धुमना विना नलं भवेर्भवन्तीं हरिरन्तरिक्षगाम् । दिविस्थितानां प्रथितः पतिस्ततो हरिष्यति न्याय्यमुपेक्षते हि कः ॥", "ch": {"n": "वंशस्थम्"}},
{"c": "9", "n": "47", "i": 1028, "v": "निवेक्ष्यसे यद्यनले नलोज्झिता सुरे तदस्मिन्महती दया कृता । चिरादनेनार्थनयापि दुर्लभं स्वयं त्वयैवाङ्ग ! यदङ्गमर्प्यते ॥", "ch": {"n": "वंशस्थम्"}},
{"c": "9", "n": "48", "i": 1029, "v": "जितं जितं तत्खलु पाशपाणिना विना नलं वारि यदि प्रवेक्ष्यसि । तदा त्वदाख्यान्बहिरप्यसूनसौ पयःपतिर्वक्षसि वक्ष्यतेतराम् ॥", "ch": {"n": "वंशस्थम्"}},
{"c": "9", "n": "49", "i": 1030, "v": "करिष्यसे यद्यत एव दूषणात् उपायमन्यं विदुषी स्वमृत्यवे । प्रियातिथिः स्वेन गृहागता कथं न धर्मराजं चरितार्थयिष्यसि ? ॥", "ch": {"n": "वंशस्थम्"}},
{"c": "9", "n": "50", "i": 1031, "v": "निषेधवेषो विधिरेष तेऽथवा तवैव युक्ता खलु वाचि वक्रता । विजृम्भितं यस्य किल ध्वनेरिदं विदग्धनारीवदनं तदाकरः ॥", "ch": {"n": "वंशस्थम्"}},
{"c": "9", "n": "51", "i": 1032, "v": "भ्रमामि ते भैमि ! सरस्वतीरसप्रवाहचक्रेषु निपत्य कत्यदः । त्रपामपाकृत्य मनाक्कुरु स्फुटं कृतार्थनीयः कतमः सुरोत्तमः ॥", "ch": {"n": "वंशस्थम्"}},
{"c": "9", "n": "52", "i": 1033, "v": "मतः किमैरावतकुम्भकैतवप्रगल्भपीनस्तनदिग्धवस्तव । सहस्रनेत्रान्न पृथग्मते मम त्वदङ्गलक्ष्मीमवगाहितुं क्षमः ॥", "ch": {"n": "वंशस्थम्"}},
{"c": "9", "n": "53", "i": 1034, "v": "प्रसीद तस्मै दमयन्ति ! संततं त्वदङ्गसङ्गप्रभवैर्जगत्प्रभुः । पुलोमजालोचनतीक्ष्णकण्टकैः तनुं घनामातनुतां स कण्टकैः ॥", "ch": {"n": "वंशस्थम्"}},
{"c": "9", "n": "54", "i": 1035, "v": "अबोधि तत्त्वं दहनेऽनुरज्यसे स्वयं खलु क्षत्रियगोत्रजन्मनः । विना तमोजस्विनमन्यतः कथं मनोरथस्ते वलते विलासिनि ! ॥", "ch": {"n": "वंशस्थम्"}},
{"c": "9", "n": "55", "i": 1036, "v": "त्वयैकसत्या तनुतापशङ्कया ततो निवर्त्यं न मनः कथंचन । हिमोपमा तस्य परीक्षणक्षणे सतीषु वृत्तिः शतशो निरूपिता ॥", "ch": {"n": "वंशस्थम्"}},
{"c": "9", "n": "56", "i": 1037, "v": "स धर्मराजः खलु धर्मशीलया त्वयास्ति चित्तातिथितामवापितः । ममापि साधुः प्रतिभात्ययं क्रमः चकास्ति योग्येन हि योग्यसंगमः ॥", "ch": {"n": "वंशस्थम्"}},
{"c": "9", "n": "57", "i": 1038, "v": "अजातविच्छेदलवैः स्मरोद्भवैः अगस्त्यभासा दिशि निर्मलत्विषि । धुतावधिं कालममृत्युशङ्किता निमेषवत्तेन नयस्व केलिभिः ॥", "ch": {"n": "वंशस्थम्"}},
{"c": "9", "n": "58", "i": 1039, "v": "शिरीषमृद्वी वरुणं किमीहसे पयः प्रकृत्या मृदुवर्गवासवम् । विहाय सर्वान्वृणुते स्म किं न सा निशापि शीतांशुमनेन हेतुना ॥", "ch": {"n": "वंशस्थम्"}},
{"c": "9", "n": "59", "i": 1040, "v": "असेवि यस्त्यक्तदिवा दिवानिशं श्रियः प्रियेणानणुरामणीयकः । सहामुना तत्र पयःपयोनिधौ कृशोदरि ! क्रीड यथामनोरथम् ॥", "ch": {"n": "वंशस्थम्"}},
{"c": "9", "n": "60", "i": 1041, "v": "इति स्फुटं तद्वचसस्तयादरात्सुरस्पृहारोपविडम्बनादपि । कराङ्कसुप्तैककपोलकर्णया श्रुतं च तद्भाषितमश्रुतं च तत् ॥", "ch": {"n": "वंशस्थम्"}},
{"c": "9", "n": "61", "i": 1042, "v": "चिरादनध्यायमवाङ्मुखी मुखे ततः स्म सा वासयते दमस्वसा । कृतायतश्वासविमोक्षणाथ तं क्षणाद्बभाषे करुणं विचक्षणा ॥", "ch": {"n": "वंशस्थम्"}},
{"c": "9", "n": "62", "i": 1043, "v": "विभिन्दता दुष्कृतिनीं मम श्रुतिं दिगिन्द्रदुर्वाचिकसूचिसंचयैः । प्रयातजीवामिव मां प्रति स्फुटं कृतं त्वयाप्यन्तकदूततोचितम् ॥", "ch": {"n": "वंशस्थम्"}},
{"c": "9", "n": "63", "i": 1044, "v": "त्वदास्यनिर्यन्मदलीकदुर्यशोमषीमयं सल्लिपिरूपभागिव । श्रुतं ममाविश्य भवद्दुरक्षरं सृजत्यदः कीटवदुत्कटा रुजः ॥", "ch": {"n": "वंशस्थम्"}},
{"c": "9", "n": "64", "i": 1045, "v": "तमालिरूचेऽथ विदर्भजेरिता प्रगाढमौनव्रतयैकया सखी । त्रपां समाराधयतीयमन्यया भवन्तमाह स्वरसज्ञया मया ॥", "ch": {"n": "वंशस्थम्"}},
{"c": "9", "n": "65", "i": 1046, "v": "तमर्चितुं मद्वरणस्रजा नृपं स्वयंवरः संभविता परेद्यवि । ममासुभिर्गन्तुमनाः पुरःसरैः तदन्तरायः पुनरेष वासरः ॥", "ch": {"n": "वंशस्थम्"}},
{"c": "9", "n": "66", "i": 1047, "v": "तदद्य विश्रम्य दयालुरेधि मे दिनं निनीषामि भवद्विलोकिनी । नखैः किलाख्यायि विलिख्य पक्षिणा तवैव रूपेण समः स मत्प्रियः ॥", "ch": {"n": "वंशस्थम्"}},
{"c": "9", "n": "67", "i": 1048, "v": "दृशोर्द्वयी ते विधिनास्ति वञ्चिता मुखस्य लक्ष्मीं तव यन्न वीक्षते । असावपि श्वस्तदिमां नलानने विलोक्य साफल्यमुपैतु जन्मनः ॥", "ch": {"n": "वंशस्थम्"}},
{"c": "9", "n": "68", "i": 1049, "v": "ममैव पाणौकरणेऽग्निसाक्षिकं प्रसङ्गसंपादितमङ्ग ! संगतम् । न हा सहाधीतिधृतः स्पृहा कथं तवार्यपुत्रीयमजर्यमर्जितुम् ? ॥", "ch": {"n": "वंशस्थम्"}},
{"c": "9", "n": "69", "i": 1050, "v": "दिगीश्वरार्थे न कथंचन त्वया कदर्थनीयास्मि कृतोऽयमञ्जलिः । प्रसद्यतां नाद्य निगाद्यमीदृशं दृशौ दधे बाष्परयास्पदे भृशम् ॥", "ch": {"n": "वंशस्थम्"}},
{"c": "9", "n": "70", "i": 1051, "v": "वृणे दिगीशानिति का कथा तथा त्वयीति नेक्षे नलभामपीहया । सतीव्रतेऽग्नौ तृणयामि जीवितं स्मरस्तु किं वस्तु तदस्तु भस्म यः ॥", "ch": {"n": "वंशस्थम्"}},
{"c": "9", "n": "71", "i": 1052, "v": "न्यवेशि रत्नत्रितये जिनेन यः स धर्मचिन्तामणिरुज्झितो यया । कपालिकोपानलभस्मनः कृते तदेव भस्म स्वकुले स्तृतं तया ॥", "ch": {"n": "वंशस्थम्"}},
{"c": "9", "n": "72", "i": 1053, "v": "निपीय पीयूषरसौरसीरसौ गिरः स्वकंदर्पहुताशनाहुतीः । कृतान्तदूतं न तया यथोदितं कृतान्तमेव स्वममन्यतादयम् ॥", "ch": {"n": "वंशस्थम्"}},
{"c": "9", "n": "73", "i": 1054, "v": "स भिन्नमर्मापि तदर्तिकाकुभिः स्वदूतधर्मान्न विरन्तुमैहत । शनैरशंसन्निभृतं विनिश्वसन्विचित्रवाक्चित्रशिखण्डिनन्दनः ॥", "ch": {"n": "वंशस्थम्"}},
{"c": "9", "n": "74", "i": 1055, "v": "दिवोधवस्त्वां यदि कल्पशाखिनं कदापि याचेत निजाङ्गणालयम् । कथं भवेरस्य न जीवितेश्वरी न मोघयाच्ञः स हि भीरु ! भूरुहः ॥", "ch": {"n": "वंशस्थम्"}},
{"c": "9", "n": "75", "i": 1056, "v": "शिखी विधाय त्वदवाप्तिकामनां स्वयंहुतस्वांशहविः स्वमूर्तिषु । क्रतुं विधत्ते यदि सार्वकामिकं कथं स मिथ्यास्तु विधिस्तु वैदिकः ॥", "ch": {"n": "वंशस्थम्"}},
{"c": "9", "n": "76", "i": 1057, "v": "सदा तदाशामधितिष्ठतः करं वरं प्रदातुं चलिताद्बलादपि । मुनेरगस्त्याद्वृणुते स धर्मराड्यदि त्वदाप्तिं भण का तदा गतिः ॥", "ch": {"n": "वंशस्थम्"}},
{"c": "9", "n": "77", "i": 1058, "v": "क्रतोः कृते जाग्रति वेत्ति कः कति प्रभोरपां वेश्मनि कामधेनवः ? । त्वदर्थमेकामपि याचते स चेत्प्रचेतसः पाणिगतैव वर्तसे ॥", "ch": {"n": "वंशस्थम्"}},
{"c": "9", "n": "78", "i": 1059, "v": "न संनिधात्री यदि विघ्नसिद्धये पतिव्रता पत्युरनिच्छया शची । स एव राजव्रजवैशसात्कुतः परस्परस्पर्धिवरः स्वयंवरः ? ॥", "ch": {"n": "वंशस्थम्"}},
{"c": "9", "n": "79", "i": 1060, "v": "निजस्य वृत्तान्तमजानतां मिथो मुखस्य रोषात्परुषाणि जल्पतः । मृधं किमच्छत्रकदण्डताण्डवं भुजाभुजि क्षोणिभुजां दिदृक्षसे ॥", "ch": {"n": "वंशस्थम्"}},
{"c": "9", "n": "80", "i": 1061, "v": "अपार्थयन्याजकफूत्कृतिश्रमं ज्वलेद्रुषा चेद्वपुषा तु नानलः । अलं नलः कर्तुमनग्निसाक्षिकं विधिं विवाहे तव सारसाक्षि ! कम् ? ॥", "ch": {"n": "वंशस्थम्"}},
{"c": "9", "n": "81", "i": 1062, "v": "पतिंवरायाः कुलजं वरस्य वा यमः कमप्याचरितातिथिं यदि । कथं न गन्ता विफलीभविष्णुतां स्वयंवरः साध्वि ! समृद्धिमानपि ? ॥", "ch": {"n": "वंशस्थम्"}},
{"c": "9", "n": "82", "i": 1063, "v": "अपः प्रति स्वामितयाऽपरः सुरः स ता निषेधेद्यदि नैषधक्रुधा । नलाय लोभात्ततपाणयेऽपि ते पिता कथं त्वां वद संप्रदास्यते ॥", "ch": {"n": "वंशस्थम्"}},
{"c": "9", "n": "83", "i": 1064, "v": "इदं महत्तेऽभिहितं हितं मया विहाय मोहं दमयन्ति ! चिन्तय । सुरेषु विघ्नैकपरेषु को नरः करस्थमप्यर्थमवाप्तुमीश्वरः ? ॥", "ch": {"n": "वंशस्थम्"}},
{"c": "9", "n": "84", "i": 1065, "v": "इमा गिरस्तस्य विचिन्त्य चेतसा तथेति संप्रत्ययमाससाद सा । निवारितावग्रहनीरनिर्झरे नभोनभस्यत्वमलम्भयद्दृशौ ॥", "ch": {"n": "वंशस्थम्"}},
{"c": "9", "n": "85", "i": 1066, "v": "स्फुटोत्पलाभ्यामलिदंपतीव तद्विलोचनाभ्यां कुचकुङ्मलाशया । निपत्य बिन्दू हृदि कज्जलाविलौ मणीव नीलौ तरलौ विरेजतुः ॥", "ch": {"n": "वंशस्थम्"}},
{"c": "9", "n": "86", "i": 1067, "v": "धुतापतत्पुष्पशिलीमुखाशुगैः शुचेस्तदासीत्सरसी रसस्य सा । रयाय बद्धादरयाश्रुधारया सनालनीलोत्पललीललोचना ॥", "ch": {"n": "वंशस्थम्"}},
{"c": "9", "n": "87", "i": 1068, "v": "अथोद्भ्रमन्ती रुदती गतक्षमा ससंभ्रमा लुप्तरतिः स्खलन्मतिः । व्यधात्प्रियप्राप्तिविधातनिश्चयान्मृदूनि दूना परिदेवतानि सा ॥", "ch": {"n": "वंशस्थम्"}},
{"c": "9", "n": "88", "i": 1069, "v": "त्वरस्व पञ्चेषुहुताशनात्मनः तनुष्व मद्भस्ममयं यशश्चयम् । विधे ! परेहाफलभक्षणव्रती पताद्य तृष्यन्नसुभिर्ममाफलैः ॥", "ch": {"n": "वंशस्थम्"}},
{"c": "9", "n": "89", "i": 1070, "v": "भृशं वियोगानलतप्यमान ! किं विलीयसे न त्वमयोमयं यदि । स्मरेषुभिर्भेद्य ! न वज्रमप्यसि ब्रवीषि न स्वान्त ! कथं न दीर्यसे ॥", "ch": {"n": "वंशस्थम्"}},
{"c": "9", "n": "90", "i": 1071, "v": "विलम्बसे जीवित  ! किं द्रव द्रुतं ज्वलत्यदस्ते हृदयं निकेतनम् । जहासि नाद्यापि मृषा सुखासिकाम् अपूर्वमालस्यमिदं तवेदृशम् ॥", "ch": {"n": "वंशस्थम्"}},
{"c": "9", "n": "91", "i": 1072, "v": "दृशौ ! मृषा पातकिनो मनोरथाः कथं पृथू वामपि विप्रलेभिरे । प्रियश्रियः प्रेक्षणघाति पातकं स्वमश्रुभिः क्षालयतं शतं समाः ॥", "ch": {"n": "वंशस्थम्"}},
{"c": "9", "n": "92", "i": 1073, "v": "प्रियं न मृत्युं न लभे त्वदीप्सितं तदेव न स्यान्मम यत्त्वमिच्छसि । वियोगमेवेच्छ मनः ! प्रियेण मे तव प्रसादान्न भवत्वसौ मम ॥", "ch": {"n": "वंशस्थम्"}},
{"c": "9", "n": "93", "i": 1074, "v": "न काकुवाक्यैरतिवाममङ्गजं द्विषत्सु याचे पवनं तु दक्षिणम् । दिशापि मद्भस्म किरत्वयं तया प्रियो यया वैरविधिर्वधावधिः ॥", "ch": {"n": "वंशस्थम्"}},
{"c": "9", "n": "94", "i": 1075, "v": "अमूनि गच्छन्ति युगानि न क्षणः कियत्सहिष्ये न हि मृत्युरस्ति मे । स मां न कान्तः स्फुटमन्तरुज्झिता न तं मनस्तच्च न कायवायवः ॥", "ch": {"n": "वंशस्थम्"}},
{"c": "9", "n": "95", "i": 1076, "v": "मदुग्रतापव्ययशक्तशीकरः सुराः ! स वः केन पपे कृपार्णवः । उदेति कोटिर्न मुदे मदुत्तमा किमाशु संकल्पकणश्रमेण वः ॥", "ch": {"n": "वंशस्थम्"}},
{"c": "9", "n": "96", "i": 1077, "v": "ममैव वाहर्दिनमश्रुदुर्दिनैः प्रसह्य वर्षासु ऋतौ प्रसञ्जिते । कथं नु शृण्वन्तु सुषुप्य देवता भवत्वरण्येरुदितं न मे गिरः ॥", "ch": {"n": "वंशस्थम्"}},
{"c": "9", "n": "97", "i": 1078, "v": "इयं न ते नैषध ! दृक्पथातिथिः त्वदेकतानस्य जनस्य यातना । ह्रदे ह्रदे हा न कियद्गवेषितः स वेधसाऽगोपि खगोऽपि वक्ति यः ॥", "ch": {"n": "वंशस्थम्"}},
{"c": "9", "n": "98", "i": 1079, "v": "ममापि किं नो दयसे दयाघन ! त्वदङ्घ्रिमग्नं यदि वेत्थ मे मनः । निमज्जयन्संतमसे पराशयं विधिस्तु वाच्यः क्व तवागसः कथा ? ॥", "ch": {"n": "वंशस्थम्"}},
{"c": "9", "n": "99", "i": 1080, "v": "कथावशेषं तव सा कृते गतेत्युपैष्यति श्रोत्रपथं कथं न ते ? । दयालुना मां समनुग्रहीप्यसे तदापि तावद्यदि नाथ ! नाधुना ॥", "ch": {"n": "वंशस्थम्"}},
{"c": "9", "n": "100", "i": 1081, "v": "ममादरीदं विदरीतुमान्तरं तदर्थिकल्पद्रुम ! किंचिदर्थये । भिदां हृदि द्वारमवाप्य मा स मे हतासुभिः प्राणसमः समं गमः ॥", "ch": {"n": "वंशस्थम्"}},
{"c": "9", "n": "101", "i": 1082, "v": "इति प्रियाकाकुभिरुन्मिषन्भृशं दिगीशदूत्येन हृदि स्थिरीकृतः । नृपं स योगेऽपि वियोगमन्मथः क्षणं तमुद्भ्रान्तमजीजनत्पुनः ॥", "ch": {"n": "वंशस्थम्"}},
{"c": "9", "n": "102", "i": 1083, "v": "महेन्द्रदूत्यादि समस्तमात्मनः ततः स विस्मृत्य मनोरथस्थितैः । क्रियाः प्रियाया ललितैः करम्बिता वितर्कयन्नित्थमलीकमालपत् ॥", "ch": {"n": "वंशस्थम्"}},
{"c": "9", "n": "103", "i": 1084, "v": "अयि प्रिये ! कस्य कृते विलप्यते विलिप्यते हा मुखमश्रुबिन्दुभिः । पुरस्त्वयालोकि नमन्नयं न किं तिरश्चलल्लोचनलीलया नलः ॥", "ch": {"n": "वंशस्थम्"}},
{"c": "9", "n": "104", "i": 1085, "v": "चकास्ति बिन्दुच्युतकातिचातुरी घनास्रुबिन्दुस्रुतिकैतवात्तव । मसारताराक्षि ! ससारमात्मना तनोषि संसारमसंशयं यतः ॥", "ch": {"n": "वंशस्थम्"}},
{"c": "9", "n": "105", "i": 1086, "v": "अपास्तपाथोरुहि शायितं करे करोषि लीलाकमलं किमाननम् । तनोषि हारं कियदश्रुणः स्रवैः अदोषनिर्वासितभूषणे हृदि ॥", "ch": {"n": "वंशस्थम्"}},
{"c": "9", "n": "106", "i": 1087, "v": "दृशोरमङ्गल्यमिदं मिलज्जलं करेण तावत्परिमार्जयामि ते । अथापराधं भवदङ्घ्रिपङ्कजद्वयीरजोभिः सममात्ममौलिना ॥", "ch": {"n": "वंशस्थम्"}},
{"c": "9", "n": "107", "i": 1088, "v": "मम त्वदच्छाङ्घ्रिनखामृतद्युतेः किरीटमाणिक्यमयूखमञ्जरी । उपासनामस्य करोतु रोहिणी त्यज त्यजाकारणरोषणे ! रुषम् ॥", "ch": {"n": "वंशस्थम्"}},
{"c": "9", "n": "108", "i": 1089, "v": "तनोषि मानं मयि चेन्मनागपि त्वयि श्रये तद्बहुमानमानतः । विनम्य वक्रं यदि वर्तसे कियन्नमामि ते चण्डि ! तदा पदावधि ॥", "ch": {"n": "वंशस्थम्"}},
{"c": "9", "n": "109", "i": 1090, "v": "प्रभुत्वभूम्नानुगृहाण वा न वा प्रणाममात्राधिगमेऽपि कः श्रमः । क्व याचतां कल्पलतासि मां प्रति क्व दृष्टिदाने तव बद्धमुष्टिता ॥", "ch": {"n": "वंशस्थम्"}},
{"c": "9", "n": "110", "i": 1091, "v": "स्मरेषुमाथं सहसे मृदुः कथं हृदि द्रढीयः कुचसंवृते तव । निपत्य वैसारिणकेतनस्य वा व्रजन्ति बाणा विमुखोत्पतिष्णुताम् ॥", "ch": {"n": "वंशस्थम्"}},
{"c": "9", "n": "111", "i": 1092, "v": "स्मितस्य संभावय सृक्वणा कणान्विधेहि लीलाचलमञ्चलं भ्रुवः । अपाङ्गरथ्यापथिकीं च हेलया प्रसद्य संधेहि दृशं ममोपरि ॥", "ch": {"n": "वंशस्थम्"}},
{"c": "9", "n": "112", "i": 1093, "v": "समापय प्रावृषमश्रुविप्रुषां स्मितेन विश्राणय कौमुदीमुदः । दृशावितः खेलतु खञ्जनद्वयी विकासिपङ्केरुहमस्तु ते मुखम् ॥", "ch": {"n": "वंशस्थम्"}},
{"c": "9", "n": "113", "i": 1094, "v": "सुधारसोद्वेलनकेलिमक्षरस्रजा सृजान्तर्मम कर्णकूपयोः । दृशौ मदीये मदिराक्षि ! कारय स्मितश्रिया पायसपारणाविधिम् ॥", "ch": {"n": "वंशस्थम्"}},
{"c": "9", "n": "114", "i": 1095, "v": "ममासनार्धे भव मण्डनं न न प्रिये ! मदुत्सङ्गविभूषणं भव । अहं भ्रमादालपमङ्ग ! मृष्यतां विना ममोरः कतमत्तवासनम् ॥", "ch": {"n": "वंशस्थम्"}},
{"c": "9", "n": "115", "i": 1096, "v": "अधीतपञ्चाशुगबाणवञ्चने ! स्थिता मदन्तर्बहिरेषि चेदुरेः । स्मराशुगेभ्यो हृदयं बिभेतु न प्रविश्य तत्त्वन्मयसंपुटे मम ॥", "ch": {"n": "वंशस्थम्"}},
{"c": "9", "n": "116", "i": 1097, "v": "परिष्वजस्वानवकाशबाणता स्मरस्य लग्ने हृदयेद्वयेऽस्तु नौ । दृढा मम त्वत्कुचयोः कठोरयोः उरस्तटीयं परिचारिकोचिता ॥", "ch": {"n": "वंशस्थम्"}},
{"c": "9", "n": "117", "i": 1098, "v": "तवाधराय स्पृहयामि यन्मधुस्रवैः श्रवः साक्षिकमाक्षिका गिरः । अधित्यकासु स्तनयोस्तनोतु ते ममेन्दुलेखाभ्युदयाद्भ्रुतं नखः ॥", "ch": {"n": "वंशस्थम्"}},
{"c": "9", "n": "118", "i": 1099, "v": "न वर्तसे मन्मथनाटिका कथं प्रकाशरोमावलिसूत्रधारिणी । तवाङ्गहारे रुचिमेति नायकः शिखामणिश्च द्विजराड्विदूषकः ॥", "ch": {"n": "वंशस्थम्"}},
{"c": "9", "n": "119", "i": 1100, "v": "शुभाष्टवर्गस्त्वदनङ्गजन्मनः तवाधरेऽलिख्यत यत्र लेखया । मदीयदन्तक्षतराजिरञ्जनैः स भूर्जतामर्जतु बिम्बपाटलः ॥", "ch": {"n": "वंशस्थम्"}},
{"c": "9", "n": "120", "i": 1101, "v": "गिरानुकम्पस्व दयस्व चुम्बनैः प्रसीद शुश्रूषयितुं मया कुचौ । निशेव चान्द्रस्य करोत्करस्य यन्मम त्वमेकासि नलस्य जीवितम् ॥", "ch": {"n": "वंशस्थम्"}},
{"c": "9", "n": "121", "i": 1102, "v": "मुनिर्यथात्मानमथ प्रबोधवान्प्रकाशयन्तं स्वमसावबुध्यत । अपि प्रपन्नां प्रकृतिं विलोक्य ताम् अवाप्तसंस्कारतयासृजद्गिरः ॥", "ch": {"n": "वंशस्थम्"}},
{"c": "9", "n": "122", "i": 1103, "v": "अये ! मयात्मा किमनिह्नुतीकृतः किमत्र मन्ता स तु मां शतक्रतुः । पुरः स्वभक्त्याथ नमन्ह्रियाविलो विलोकिताहे न तदिङ्गितान्यपि ॥", "ch": {"n": "वंशस्थम्"}},
{"c": "9", "n": "123", "i": 1104, "v": "स्वनाम यन्नाम मुधाभ्यधामहो महेन्द्रकार्ये महदेतदुज्झितम् । हनूमदाद्यैर्यशसा मया पुनर्द्विषां हसैर्दूत्यपथः सितीकृतः ॥", "ch": {"n": "वंशस्थम्"}},
{"c": "9", "n": "124", "i": 1105, "v": "धियात्मनस्तावदचारु नाचरं परस्तु तद्वेद स यद्वदिष्यति । जनावनायोद्यमिनं जनार्दनं क्षये जगज्जीवपिबं शिवं वदन् ॥", "ch": {"n": "वंशस्थम्"}},
{"c": "9", "n": "125", "i": 1106, "v": "स्फुटत्पदः किं हृदयं त्रपाभराद्यदस्य शुद्धिर्विबुधैर्विबुध्यताम् । विदन्तु ते तत्त्वमिदं तु दन्तुरं जनानने कः करमर्पयिष्यति ॥", "ch": {"n": "वंशस्थम्"}},
{"c": "9", "n": "126", "i": 1107, "v": "मम श्रमश्चेतनयानया फली बलीयसालोपि च सैव वेधसा । न वस्तु दैवस्वरसाद्विनाश्वरं सुरेश्वरोऽपि प्रतिकर्तुमीश्वरः ॥", "ch": {"n": "वंशस्थम्"}},
{"c": "9", "n": "127", "i": 1108, "v": "इति स्वयं मोहमहोर्मिनिर्मितं प्रकाशनं शोचति नैषधे निजम् । तथाव्यथामग्नतदुद्दिधीर्षया दयालुरागाल्लघु हेमहंसराट् ॥", "ch": {"n": "वंशस्थम्"}},
{"c": "9", "n": "128", "i": 1109, "v": "नलं स तत्पक्षरवोर्ध्ववीक्षिणं स एष पक्षीति भणन्तमभ्यधात् । नयादयैनामति मा निराशताम् असून्विहातेयमतः परं परम् ॥", "ch": {"n": "वंशस्थम्"}},
{"c": "9", "n": "129", "i": 1110, "v": "सुरेषु पश्यन्निजसापराधताम् इयत्प्रयस्यापि तदर्थसिद्धये । न कूटसाक्षीभवनोचितो भवान्सतां हि चेतः शुचितात्मसाक्षिका ॥", "ch": {"n": "वंशस्थम्"}},
{"c": "9", "n": "130", "i": 1111, "v": "इतीरिणापृच्छय नलं विदर्भजाम् अपि प्रयातेन खगेन सान्त्वितः । मृदुर्बभाषे भगिनीं दमस्य स प्रणम्य चित्तेन हरित्पतीन्नृपः ॥", "ch": {"n": "वंशस्थम्"}},
{"c": "9", "n": "131", "i": 1112, "v": "ददेऽपि तुभ्यं कियतीः कदर्थनाः सुरेषु रागप्रसवावकेशिनीः । अदम्भदूत्येन भजन्तु वा दयां दिशन्तु वा दण्डममी ममागसा ॥", "ch": {"n": "वंशस्थम्"}},
{"c": "9", "n": "132", "i": 1113, "v": "अयोगजामन्वभवं न वेदनां हिताय मेऽभूदियमुन्मदिष्णुता । उदेति दोषादपि दोषलाघवं कृशत्वमज्ञानवशादिवैनसः ॥", "ch": {"n": "वंशस्थम्"}},
{"c": "9", "n": "133", "i": 1114, "v": "तवेत्ययोगस्मरपावकोऽपि मे कदर्थनात्यर्थतयाऽगमद्दयाम् । प्रकाशमुन्माद्य यदद्य कारयन्मयात्मनस्त्वामनुकम्पते स्म सः ॥", "ch": {"n": "वंशस्थम्"}},
{"c": "9", "n": "134", "i": 1115, "v": "अमी समीहैकपरास्तवामराः स्वकिंकरं मामपि कर्तुमीशिषे विचार्य कार्यं सृज मा विधान्मुधा कृतानुतापस्त्वयि पार्ष्णिविग्रहम् ॥", "ch": {"n": "वंशस्थम्"}},
{"c": "9", "n": "135", "i": 1116, "v": "उदासितेनैव मयेदमुद्यसे भिया न तेभ्यः स्मरतानवान्न वा । हितं यदि स्यान्मदसुव्ययेन ते तदा तव प्रेमणि शुद्धिलब्धये ॥", "ch": {"n": "वंशस्थम्"}},
{"c": "9", "n": "136", "i": 1117, "v": "इतीरितैर्नैषधसूनृतामृतैः विदर्भजन्मा भृशमुल्ललास सा । ऋतोरधिश्रीः शिशिरनुजन्मनः पिकस्वरैर्दूरविकस्वरैर्यथा ॥", "ch": {"n": "वंशस्थम्"}},
{"c": "9", "n": "137", "i": 1118, "v": "नलं तदावेत्य तमाशये निजे घृणां विगानं च मुमोच भीमजा । जुगुप्समाना हि मनो धृतं तदा सतीधिया दैवतदूतधावि सा ॥", "ch": {"n": "वंशस्थम्"}},
{"c": "9", "n": "138", "i": 1119, "v": "मनोभुवस्ते भविनां मनः पिता निमज्जयन्नेनसि तन्न लज्जसे । अमुद्रि सत्पुत्रकथा त्वयेति सा स्थिता सती मन्मथनिन्दिनी धिया ॥", "ch": {"n": "वंशस्थम्"}},
{"c": "9", "n": "139", "i": 1120, "v": "प्रसूनमित्येव तदङ्गवर्णना न सा विशेषात्कतमत्तदित्यभूत् । तदा कदम्बं तदवर्णि लोमभिः मुदश्रुणा प्रावृषि हर्षमागतैः ॥", "ch": {"n": "वंशस्थम्"}},
{"c": "9", "n": "140", "i": 1121, "v": "मयैव संबोध्य नलं व्यलापि यत्स्वमाह मद्बुद्धमिदं विमृश्य तत् । असाविति भ्रान्तिमसाद्दमस्वसुः स्वभाषितस्वोद्भ्रमविभ्रमक्रमः ॥", "ch": {"n": "वंशस्थम्"}},
{"c": "9", "n": "141", "i": 1122, "v": "विदर्भराजप्रभवा ततः परं त्रपासखी वक्तुमलं न वा नलम् । पुरस्तमूचेऽभिमुखं यदत्रपा ममज्ज तेनैव महाह्रदे ह्रियः ॥", "ch": {"n": "वंशस्थम्"}},
{"c": "9", "n": "142", "i": 1123, "v": "यदापवार्यापि न दातुमुत्तरं शशाक सख्याः श्रवसि प्रियस्व सा । विहस्य सख्येव तमव्रवीत्तदा ह्रियाऽधुना मौनधना भवत्प्रिया ॥", "ch": {"n": "वंशस्थम्"}},
{"c": "9", "n": "143", "i": 1124, "v": "पदातिथेयाँल्लिखितस्य ते स्वयं वितन्वती लोचननिर्झरानियम् । जगाद यां सैव मुखान्मम त्वया प्रसूनवाणोपनिषन्निशम्यताम् ॥", "ch": {"n": "वंशस्थम्"}},
{"c": "9", "n": "144", "i": 1125, "v": "असंशयं स त्वयि हंस एव मां शशंस न त्वद्विरहाप्तसंशयाम् । क्व चन्द्रवंशस्य वतंस ! मद्वधान्नृशंसता संभविनी भवादृशे ॥", "ch": {"n": "वंशस्थम्"}},
{"c": "9", "n": "145", "i": 1126, "v": "जितस्तवयास्येन विधुः स्मरः श्रिया कृतप्रतिज्ञौ मम तौ वधे कुतः । तवेति कृत्वा यदि तज्जितं मया न मोघसङ्कल्पधराः किलामराः ॥", "ch": {"n": "वंशस्थम्"}},
{"c": "9", "n": "146", "i": 1127, "v": "निजांशुनिर्दग्धमदङ्गभस्मभिः मुधा विधुर्वाञ्छति लाञ्छनोन्मृजाम् । त्वदास्यतां यास्यति तावतापि किं वधूवधेनैव पुनः कलङ्कितः ॥", "ch": {"n": "वंशस्थम्"}},
{"c": "9", "n": "147", "i": 1128, "v": "प्रसीद यच्छ स्वशरान्मनोभुवे स हन्तु मां तैर्धुतकौसुमाशुगः । त्वदेकचित्ताहमसून्विमुञ्चती त्वमेव भूत्वा तृणवज्जयामि तम् ॥", "ch": {"n": "वंशस्थम्"}},
{"c": "9", "n": "148", "i": 1129, "v": "श्रुतिः सुराणां गुणगयनी यदि त्वदङ्घ्रिमग्नस्य जनस्य किं ततः । स्तवे रवेरप्सु कृताप्लवैः कृते न मुद्वती जातु भवेत्कुमुद्वती ॥", "ch": {"n": "वंशस्थम्"}},
{"c": "9", "n": "149", "i": 1130, "v": "कथासु शिष्यै वरमद्य न ध्रिये ममावगन्तासि न भावमन्यथा । त्वदर्थमुक्तासुतया सुनाथ ! मां प्रतीहि जावाभ्यधिक ! त्वदेकिकाम् ॥", "ch": {"n": "वंशस्थम्"}},
{"c": "9", "n": "150", "i": 1131, "v": "महेन्द्रहेतेरपि रक्षणं भयाद्यदर्थिसाधारणमस्त्रभृद्द्रतम् । प्रसूनबाणादपि मामरक्षतः क्षतं तदुच्चैरवकीर्णिनस्तव ॥", "ch": {"n": "वंशस्थम्"}},
{"c": "9", "n": "151", "i": 1132, "v": "तवास्मि मां धातुकमप्युपेक्षसे मृषामरं हाऽमरगौरवात्स्मरम् । अवेहि चण्डालमनङ्गमङ्ग ! तं स्वकाण्डकारस्य मघोः सखा हि सः ॥", "ch": {"n": "वंशस्थम्"}},
{"c": "9", "n": "152", "i": 1133, "v": "लघौ लघावेव पुरः परे बुधैः विधेयमुत्तेजनमात्मतेजसः । तृणे तृणेढि ज्वलनः खलु ज्वलन्क्रमात्करीषद्रुमकाण्डमण्डलम् ॥", "ch": {"n": "वंशस्थम्"}},
{"c": "9", "n": "153", "i": 1134, "v": "सुरापराधस्तव वा कियानयं स्वयंवरायामनुकम्प्रता मयि । गिरापि वक्ष्यन्ति मखेषु तर्पणाद् इदं न देवा मुखलज्जयैव ते ॥", "ch": {"n": "वंशस्थम्"}},
{"c": "9", "n": "154", "i": 1135, "v": "व्रजन्तु ते तेऽपि वरं स्वयंवरं प्रसाद्य तानेव मया वरिष्यसे । न सर्वथा तानपि न स्पृशेद्दया न तेऽपि तावन्मदनस्त्वमेव वा ॥", "ch": {"n": "वंशस्थम्"}},
{"c": "9", "n": "155", "i": 1136, "v": "इतीयमालेख्यगतेऽपि वीक्षिते त्वयि स्मरव्रीडसमस्ययानया । पदे पदे मौनमयान्तरीपिणी प्रवर्तिता सारघसारसारणी ॥", "ch": {"n": "वंशस्थम्"}},
{"c": "9", "n": "156", "i": 1137, "v": "चण्डालस्ते विषामविशिखः स्पृश्यते दृश्यते न ख्यातोऽनङ्गस्त्वयि जयति यः किंनु कृत्ताङ्गुलीकः । कृत्वा मित्त्रं मधुमधिवनस्थानमन्तश्चरित्वा सख्याः प्राणान्हरति हरितस्त्वद्यशस्तज्जुषन्ताम् ॥", "ch": {"n": "मन्दाक्रान्ता"}},
{"c": "9", "n": "157", "i": 1138, "v": "अथ भीमभुवैव रहोऽभिहितां नतमौलिरपत्रपया स निजाम् । अमरैः सह राजसमाजगतिं जगतीपतिरभ्युपगत्य ययौ ॥", "ch": {"n": "तोटकम्"}},
{"c": "9", "n": "158", "i": 1139, "v": "श्वस्तस्याः प्रियमाप्तुसुद्धुरधियो धाराः सृजन्त्या रयान्नम्रोन्नम्रकपोलपालिपुलकैर्वेतस्वतीरस्रुणः । चत्वारः प्रहराः स्मरार्तिभिरभूत्सापि क्षपा दुःक्षया तत्तस्यां कृपयाखिलैव विधिना रात्रिस्त्रियामा कृता ॥", "ch": {"n": "शार्दूलविक्रीडितम्"}},
{"c": "9", "n": "159", "i": 1140, "v": "तदखिलमिह भूतं भूतगत्या जगत्याः पतिरभिलपति स्म स्वात्मदूतत्वतत्त्वम् । त्रिभुवनजनयावद्दृत्तवृत्तान्तसाक्षात्कृतिकृतिषु निरस्तानन्दमिन्द्रादिषु द्राक् ॥", "ch": {"n": "मालिनी"}},
{"c": "9", "n": "160", "i": 1141, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । संदृब्धार्णववर्णनस्य नवमस्तस्य व्यरंसीन्महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "10", "n": "1", "i": 1142, "v": "रथैरथायुः कुलजाः कुमाराः शस्त्रेषु शास्त्रेषु च दृष्टपाराः । स्वयंवरं शंबरवैरिकायव्यूहश्रियः श्रीजितयक्षराजाः ॥", "ch": {"n": "उपजातिः"}},
{"c": "10", "n": "2", "i": 1143, "v": "नाभूदभूमिः स्मरसायकानां नासीदगन्ता कुलजः कुमारः । नास्थादपन्था धरणेः कणोऽपि व्रजेषु राज्ञां युगपद्व्रजत्सु ॥", "ch": {"n": "उपजातिः"}},
{"c": "10", "n": "3", "i": 1144, "v": "योग्यैर्व्रजद्भिर्नृपजां वरीतुं वीरैरनर्हैः प्रसभेन हर्तुम् । द्रष्टुं परैस्तान्परिकर्तुमन्यैः स्वमात्रशेषाः ककुभो बभूवुः ॥", "ch": {"n": "उपजातिः"}},
{"c": "10", "n": "4", "i": 1145, "v": "लोकैरशेषैरविनिश्रियं ताम् उद्दिश्य दिश्यैर्विहिते प्रयाणे । स्ववर्तितत्तज्जनयन्त्रणार्तिविश्रान्तिमायुः ककुभां विभागाः ॥", "ch": {"n": "उपजातिः"}},
{"c": "10", "n": "5", "i": 1146, "v": "तलं यथेयुर्न तिला विकीर्णाः सैन्यैस्तथा राजपथा बभूवुः । भैमीं स लब्धामिव तत्र मेने कः प्राप भूभृद्भवितुं पुरस्तात् ॥", "ch": {"n": "उपजातिः"}},
{"c": "10", "n": "6", "i": 1147, "v": "नृपः पुरस्थैः प्रतिबद्धवर्त्मा पश्चात्तनैः कश्चन नुद्यमानः । यन्त्रस्थसिद्धार्थपदाभिषेकं लब्ध्वाप्यसिद्धार्थममन्यत स्वम् ॥", "ch": {"n": "उपजातिः"}},
{"c": "10", "n": "7", "i": 1148, "v": "राज्ञां पथि स्त्यानतयानुपूर्व्या विलङ्घनाशक्तिविलम्बभाजाम् । आह्वानसंज्ञानमिवाग्रकम्पैर्ददुर्विदर्भेन्द्रपुरीपताकाः ॥", "ch": {"n": "उपजातिः"}},
{"c": "10", "n": "8", "i": 1149, "v": "प्राग्भूय कर्कोटक आचकर्ष सकम्बलं नागबलं यदुच्चैः । भुवस्तले कुण्डिनगामि राज्ञां तद्वासुकेश्चाश्वतरोऽन्वगच्छत् ॥", "ch": {"n": "उपजातिः"}},
{"c": "10", "n": "9", "i": 1150, "v": "आगच्छदुर्वीन्द्रचमूसमुत्थैर्भूरेणुभिः पाण्डुरिता मुखश्रीः । विस्पष्टमाचष्ट हरिद्वधूनां रूपं पतित्यागदशानुरूपम् ॥", "ch": {"n": "इन्द्रवज्रा"}},
{"c": "10", "n": "10", "i": 1151, "v": "आखण्डलो दण्डधरः कृशानुः पाशीति नाथैः ककुभां चतुर्भिः । भैम्येव बद्ध्वा स्वगुणेन कृष्टैः स्वयंवरे तत्र गतं न शेषैः ॥", "ch": {"n": "उपजातिः"}},
{"c": "10", "n": "11", "i": 1152, "v": "मन्त्रैः पुरं भीमपुरोहितस्य तद्बद्धरक्षं विशति क्व रक्षः । तत्रोद्यमं दिक्पतिराततान यातुं ततो जातु न यातुधानः ॥", "ch": {"n": "इन्द्रवज्रा"}},
{"c": "10", "n": "12", "i": 1153, "v": "कर्तुं शशाकाभिमुखं न भैम्या मृगं दृगम्भोरुहतर्जितम्यत् । अस्या विवाहाय ययौ विदर्भांस्तद्वाहनस्तेन न गन्धवाहः ॥", "ch": {"n": "उपजातिः"}},
{"c": "10", "n": "13", "i": 1154, "v": "जातौ न वित्ते न गुणे न कामः सौन्दर्य एव प्रवणः स वामः । स्वच्छस्वशैलेक्षितकुत्सबेरः तां प्रत्यगान्न स्त्रितमां कुबेरः ॥", "ch": {"n": "इन्द्रवज्रा"}},
{"c": "10", "n": "14", "i": 1155, "v": "भैमीविवाहं सहते स्म कस्माद् अर्धं तनुर्या गिरिजात्मभर्तुः । तेनाव्रजन्त्या विदधे विदर्भानीशानयानाय तयान्तरायः ॥", "ch": {"n": "इन्द्रवज्रा"}},
{"c": "10", "n": "15", "i": 1156, "v": "स्वयंवरं भीमनरेन्द्रजाया दिशः पतिनां प्रविवेश शेषः । प्रयातु भारं स निवेश्य कस्मिन्नहिर्महीगौरवसासहिर्यः ॥", "ch": {"n": "उपजातिः"}},
{"c": "10", "n": "16", "i": 1157, "v": "ययौ विमृश्योर्ध्वदिशः पतिर्न स्वयंवरं वीक्षितधर्मशास्त्रः । व्यलोकि लोके श्रुतिषु स्मृतौ वा समं विवाहः क्व पितामहेन ॥", "ch": {"n": "उपेन्द्रवज्रा"}},
{"c": "10", "n": "17", "i": 1158, "v": "भैमीनिरस्तं स्वमवेत्य दूतीमुखात्किलेन्द्रप्रमुखा दिगीशाः । स्यदे मुखेन्दौ च वितत्य मान्द्यं चित्तस्य ते राजसमाजमीयुः ॥", "ch": {"n": "उपजातिः"}},
{"c": "10", "n": "18", "i": 1159, "v": "नलभ्रमेणापि भजेत भैमी कदाचिदस्मानिति शेषिताशा । अभून्महेन्द्रादिचतुष्टयी सा चतुर्नली काचिदलीकरूपा ॥", "ch": {"n": "उपेन्द्रवज्रा"}},
{"c": "10", "n": "19", "i": 1160, "v": "प्रयस्यतां तद्भवितुं सुराणां दृष्टेन पृष्टेन परस्परेण । नैवानुमेने नलसाम्यसिद्धिः स्वाभाविकात्कृत्रिममन्यदेव ॥", "ch": {"n": "उपजातिः"}},
{"c": "10", "n": "20", "i": 1161, "v": "पूर्णेन्दुमास्यं विदधुः पुनस्ते पुनर्मुखीचक्रुरनिद्रमब्जम् । स्ववक्त्रमादर्शतलेऽथ दर्शं दर्शं बभञ्जुर्न तथातिमञ्जु ॥", "ch": {"n": "उपजातिः"}},
{"c": "10", "n": "21", "i": 1162, "v": "तेषां तदा लब्धुमनीश्वराणां श्रियं निजास्येन नलाननस्य । नालं तरीतुं पुनरुक्तिदोषं बर्हिर्मुखानामनलाननत्वम् ॥", "ch": {"n": "उपजातिः"}},
{"c": "10", "n": "22", "i": 1163, "v": "प्रियावियोगक्वथितादिवैलाच्चन्द्राच्च राहुग्रहपीडितात्ते । ध्माताद्भवेन स्मरतोऽपि सारैः स्वं कल्पयन्ति स्म नलानुकल्पम् ॥", "ch": {"n": "उपजातिः"}},
{"c": "10", "n": "23", "i": 1164, "v": "नलस्य पश्यत्वियदन्तरं तैर्भैमीति भूपान्विधिराहृतास्यै । स्पर्धां दिगीशानपि कारयित्वा तस्यैव तेभ्यः प्रथिमानमाख्यत् ॥", "ch": {"n": "उपजातिः"}},
{"c": "10", "n": "24", "i": 1165, "v": "सभा नलश्रीयमकैर्यमाद्यैः नलं विनाभूद्धृतदिव्यरत्नैः । भामाङ्गणप्राधुणिके चतुर्भिर्देवद्रुमैर्द्यौरिव पारिजाते ॥", "ch": {"n": "उपजातिः"}},
{"c": "10", "n": "25", "i": 1166, "v": "तत्रागमद्वासुकिरीशभूषा भस्मोपदेहस्फुटगौरदेहः । फणीन्द्रवृन्दप्रणिगद्यमानप्रसीदजीवाद्यनुजीविवादः ॥", "ch": {"n": "उपजातिः"}},
{"c": "10", "n": "26", "i": 1167, "v": "द्वीपान्तरेभ्यः पुटभेदनं तत्क्षणादवापे सुरभूमिभूपैः । तत्कालमालम्बि न केन यूना स्मरेषुपक्षानिलतूललीला ॥", "ch": {"n": "उपजातिः"}},
{"c": "10", "n": "27", "i": 1168, "v": "रम्येषु हर्म्येषु निवेशनेन सपर्यया कुण्डिननाकनाथः । प्रियोक्तिदानादरनम्रताद्यैरुपाचरच्चारु स राजचक्रम् ॥", "ch": {"n": "उपजातिः"}},
{"c": "10", "n": "28", "i": 1169, "v": "चतुःसमुद्रीपरिखे नृपाणाम् अन्तः पुरे वासितकीर्तिदारे । दानं दया सूनृतमातिथेयी चतुष्टयी रक्षणसौविदल्ला ॥", "ch": {"n": "उपजातिः"}},
{"c": "10", "n": "29", "i": 1170, "v": "अभ्यागतैः कुण्डिनवासवस्य परोक्षवृत्तेष्वपि तेषु तेषु । जिज्ञासितस्वेप्सितलाभलिङ्गं स्वल्पोऽति नावापि नृपैर्विशेषः ॥", "ch": {"n": "उपजातिः"}},
{"c": "10", "n": "30", "i": 1171, "v": "अङ्के विदर्भेन्द्रपुरस्य शङ्के न संममौ नैष तथा समाजः । यथा पयोराशिरगस्त्यहस्ते यथा जगद्वा जठरे मुरारेः ॥", "ch": {"n": "उपजातिः"}},
{"c": "10", "n": "31", "i": 1172, "v": "पुरे पथि द्वारगृहाणि तत्र चित्रीकृतान्युत्सववाञ्छयेव । नभोऽपि किर्मीरमकारि तेषां महीभुजामाभरणप्रभाभिः ॥", "ch": {"n": "उपजातिः"}},
{"c": "10", "n": "32", "i": 1173, "v": "विलासवैदग्ध्यविभूषणश्रीस्तेषां यथासीत्परिचारकेऽपि । अज्ञासिषुः स्त्रीशिशुबालिशास्तं यथागतं नायकमेव कंचित् ॥", "ch": {"n": "उपजातिः"}},
{"c": "10", "n": "33", "i": 1174, "v": "न स्वेदिनश्चामरमारुतैर्न निमेषनेत्राः प्रतिवस्तुचित्रैः । म्लानस्रजो नातपवारणेन देवा नृदेवा बिभिदुर्न तत्र ॥", "ch": {"n": "उपजातिः"}},
{"c": "10", "n": "34", "i": 1175, "v": "अन्योन्यभाषानवबोधभीतेः संस्कृत्रिमाभिर्व्यवहारवत्सु । दिग्भ्यः समेतेषु नृपेषु तेषु सौवर्गवर्गो न जनैरचिह्नि ॥", "ch": {"n": "इन्द्रवज्रा"}},
{"c": "10", "n": "35", "i": 1176, "v": "ते तत्र भैम्याश्चरितानि चित्रे चित्राणि पौरैः पुरि लेखितानि । निरीक्ष्य निन्युर्दिवसं निशां च तत्स्वप्नसंभोगकलाविलासैः ॥", "ch": {"n": "उपजातिः"}},
{"c": "10", "n": "36", "i": 1177, "v": "सा विभ्रमं स्वप्नगतापि तस्यां निशि स्वलाभस्य ददे यदेभ्यः । तदर्थिनां भूमिभुजां वदान्या सती सती पूरयति स्म कामम् ॥", "ch": {"n": "उपजातिः"}},
{"c": "10", "n": "37", "i": 1178, "v": "वैदर्भदूतानुनयोपहूतैः शृङ्गारभङ्गीरनुभावयद्भिः । स्वयंवरस्थानजनाश्रयस्तैर्दिने परत्रालमकारि वीरैः ॥", "ch": {"n": "उपजातिः"}},
{"c": "10", "n": "38", "i": 1179, "v": "भूषाभिरुच्चैरपि संस्कृते यं वीक्ष्याकृत प्राकृतबुद्धिमेव । प्रसूनबाणे विबुधाधिनाथस्तेनाथ साऽशोभि सभा नलेन ॥", "ch": {"n": "उपजातिः"}},
{"c": "10", "n": "39", "i": 1180, "v": "धृताङ्गरागे कलितद्युशोभां तस्मिन्सभां चुम्बति राजचन्द्रे । गता बताक्ष्णोर्विषयं विहाय क्व क्षात्त्रनक्षत्त्रकुलस्य कान्तिः ॥", "ch": {"n": "उपजातिः"}},
{"c": "10", "n": "40", "i": 1181, "v": "द्राग्दृष्टयः क्षोणिभुजाममुष्मीन्नाश्चर्यपर्युत्सुकिता निपेतुः । अनन्तरं दन्तुरितभ्रुवां तु नितान्तमीर्ष्याकलुषा दृगन्ताः ॥", "ch": {"n": "उपजातिः"}},
{"c": "10", "n": "41", "i": 1182, "v": "सुधांशुरेषु प्रथमो भुवीति स्मरो द्वितीयः किमसावितीमम् । दस्रस्तृतीयोऽयमिति क्षितीशाः स्तुतिच्छलान्मत्सरिणो निनिन्दुः ॥", "ch": {"n": "उपजातिः"}},
{"c": "10", "n": "42", "i": 1183, "v": "आद्यं विधोर्जन्म स एष भूमौ द्वैतं युवासौ रतिवल्लभस्य । नासत्ययोर्मूर्तितृतीयतायमिति स्तुतस्तैः कृतमत्सरैः सः ॥", "ch": {"n": "उपजातिः"}},
{"c": "10", "n": "43", "i": 1184, "v": "मायानलोदाहरणान्मिथस्तैरूचे समाः सन्त्यमुना कियन्तः । आत्मापकर्षे सति मत्सराणां द्विषः परस्पर्धनया समाधिः ॥", "ch": {"n": "उपजातिः"}},
{"c": "10", "n": "44", "i": 1185, "v": "गुणेन केनापि जनेऽनवद्ये दोषान्तरोक्तिः खलु तत्खलत्वम् । रूपेण तत्संसददूषितस्य सुरैर्नरत्वं यददूषि तस्य ॥", "ch": {"n": "उपजातिः"}},
{"c": "10", "n": "45", "i": 1186, "v": "नलानसत्यानवदत्स सत्यः कृतोपवेशान्सविधे सुवेषान् । नोभाविलाभूः किमु दर्पकश्च भवन्ति नासत्ययुतौ भवन्तः ॥", "ch": {"n": "उपजातिः"}},
{"c": "10", "n": "46", "i": 1187, "v": "अमी तमीदृग्जगुरत्र मध्ये कस्यापि नोत्पत्तिरभूदिलायाम् । अदर्पकाः स्मः सविधे स्थितास्ते नासत्यतां नात्र बिभर्ति कश्चित् ॥", "ch": {"n": "उपजातिः"}},
{"c": "10", "n": "47", "i": 1188, "v": "तेभ्यः परान्नः परिकल्पयस्व श्रिया विदूरीकृतकामदेवान् । अस्मिन्समाजे बहुषु भ्रमन्ती भैमी किलास्मासु घटिष्यतेऽसौ ॥", "ch": {"n": "उपजातिः"}},
{"c": "10", "n": "48", "i": 1189, "v": "असाम यन्नाम तवेह रूपं स्वेनाधिगत्य श्रितमुग्धभावाः । तन्नो धिगाशापतितान्नरेन्द्र धिक्चेदमस्मद्विबुधत्वमस्तु ॥", "ch": {"n": "उपजातिः"}},
{"c": "10", "n": "49", "i": 1190, "v": "सा वागवाज्ञायितमां नलेन तेषामनाशङ्कितवाक्छलेन । स्त्रीरत्नलाभोचितयत्नमग्नमेनं हि न स्म प्रतिभाति किंचित् ॥", "ch": {"n": "इन्द्रवज्रा"}},
{"c": "10", "n": "50", "i": 1191, "v": "यः स्पर्धया येन निजप्रतिष्ठां लिप्सुः स एवाह तदुन्नतत्वम् । कः स्पर्धितुः स्वाभिहितस्वहानेः स्थानेऽवहेलां बहुलां न कुर्यात् ॥", "ch": {"n": "इन्द्रवज्रा"}},
{"c": "10", "n": "51", "i": 1192, "v": "गीर्देवतागीतयशःप्रशस्तिः श्रिया तडित्त्वल्ललिताभिनेता । मुदा तदाऽवैक्षत केशवस्तं स्वयंवराडम्बरमम्बरस्थः ॥", "ch": {"n": "उपजातिः"}},
{"c": "10", "n": "52", "i": 1193, "v": "अष्टौ तदाष्टासु हरित्सु दृष्टीः सदो दिदृक्षुर्निदिदेश देवः । लैङ्गीमदृष्ट्वापि शिरःश्रियं यो दृष्टौ मृषावादितकेतकीकः ॥", "ch": {"n": "उपजातिः"}},
{"c": "10", "n": "53", "i": 1194, "v": "एकेन पर्यक्षिपदात्मनाद्रिं चक्षुर्मुरारेरभवत्परेण । तैर्द्वादशात्मा दशभिस्तु शेषैर्दिशो दशालोकत लोकपूर्णाः ॥", "ch": {"n": "उपजातिः"}},
{"c": "10", "n": "54", "i": 1195, "v": "प्रदक्षिणं दैवतहर्म्यमद्रिं सदैव कुर्वन्नपि शर्वरीशः । द्रष्टा महेन्द्रानुजदृष्टिमूर्त्या न प्राप तद्दर्शनविघ्नतापम् ॥", "ch": {"n": "उपजातिः"}},
{"c": "10", "n": "55", "i": 1196, "v": "आलोकमाना वरलोकलक्ष्मीं तात्कालिकीमप्सरसो रसोत्काः । जनाम्बुधौ यत्र निजाननानि वितेनुरम्भोरुहकाननानि ॥", "ch": {"n": "उपजातिः"}},
{"c": "10", "n": "56", "i": 1197, "v": "न यक्षलक्षैः किमलक्षि नो वा सिद्धैः किमध्यासि समाप्तशोभा । सा किंनरैः किं न रसादसेवि नादर्शि हर्षेण महर्षिभिर्वा ॥", "ch": {"n": "उपजातिः"}},
{"c": "10", "n": "57", "i": 1198, "v": "वाल्मीकिरश्लाघत तामनेकशाखत्रयीभूरुहराजिभाजा । क्लेशं विना कण्ठपथेन यस्य दैवी दिवः प्राग्भुवमागमद्वाक् ॥", "ch": {"n": "इन्द्रवज्रा"}},
{"c": "10", "n": "58", "i": 1199, "v": "प्राशंसि संसद्गुरुणापि चार्वी चार्वाकतासर्वविदूषकेण । आस्थानपट्टं रसनां यदीयां जानामि वाचामधिदेवतायाः ॥", "ch": {"n": "इन्द्रवज्रा"}},
{"c": "10", "n": "59", "i": 1200, "v": "नाकेऽपि दीव्यत्तमदिव्यवाचि वचःस्रगाचार्यकवित्कविर्यः । दैतेयनीतेः पथि सार्थवाहः काव्यः स काव्येन सभामभाणीत् ॥", "ch": {"n": "उपजातिः"}},
{"c": "10", "n": "60", "i": 1201, "v": "अमेलयद्भीमनृपः परं न नाकर्षदेतान्दमनस्वसैव । इदं विधातापि विचिन्त्य यूनः स्वशिल्पसर्वस्वमदर्शयन्नः ॥", "ch": {"n": "उपजातिः"}},
{"c": "10", "n": "61", "i": 1202, "v": "एकाकिभावेन पुरा पुरारिः यः पञ्चतां पञ्चशरं निनाय । तद्भीसमाधानममुष्य कायनिकायलीलाः किममी युवानः ॥", "ch": {"n": "उपजातिः"}},
{"c": "10", "n": "62", "i": 1203, "v": "पूर्णेन्दुबिम्बाननुमासभिन्नानस्थापयत्क्वापि निधाय वेधाः । तैरेव शिल्पी निरमादमीषां मुखानि लावण्यमयानि मन्ये ॥", "ch": {"n": "उपजातिः"}},
{"c": "10", "n": "63", "i": 1204, "v": "मुधार्पितं मूर्धसु रत्नमेभिर्यन्नाम तानि स्वयमेत एव । स्वतःप्रकाशे परमात्मबोधे बोधान्तरं न स्फुरणाऋथमर्थ्यम् ॥", "ch": {"n": "उपेन्द्रवज्रा"}},
{"c": "10", "n": "64", "i": 1205, "v": "प्रवेक्ष्यतः सुन्दरवृन्दमुच्चैरिदं मुदा चेदितरेतरं तत् । न शक्ष्यतो लक्षयितुं विमिश्रं दस्रौ सहस्रैरपि वत्सराणाम् ॥", "ch": {"n": "उपजातिः"}},
{"c": "10", "n": "65", "i": 1206, "v": "स्थितैरियद्भिर्युवभिर्विदग्धैर्दग्धेऽपि कामे जगतः क्षतिः का । एकाम्बुबिन्दुव्ययमम्बुराशेः पूर्णस्य कः शंसति शोषदोषम् ॥", "ch": {"n": "उपजातिः"}},
{"c": "10", "n": "66", "i": 1207, "v": "इति स्तुवन्हुंकृतिवर्गणाभिर्गन्धर्ववर्गेण स गायतैव । ओंकारभूम्ना पठतैव वेदान्महर्षिवृन्देन तथाऽन्वमानि ॥", "ch": {"n": "उपजातिः"}},
{"c": "10", "n": "67", "i": 1208, "v": "न्यवीविशत्तानथ राजसिंहान्सिंहासनौघेषु विदर्भराजः । शृङ्गेषु यत्र त्रिदशैरिवैभिः अशोभि कार्तस्वरभूधरस्य ॥", "ch": {"n": "उपजातिः"}},
{"c": "10", "n": "68", "i": 1209, "v": "विचिन्त्य नानाभुवनागतांस्तानमर्त्यसंकीर्त्यचरित्रगोत्रान् । कथ्याः कथंकारममी सुतायाम् इति व्यषादि क्षितिपेन तेन ॥", "ch": {"n": "उपजातिः"}},
{"c": "10", "n": "69", "i": 1210, "v": "श्रद्धालुसंकल्पितकल्पनायां कल्पद्रुमस्याथ रथाङ्गपाणेः । तदाकुलोऽसौ कुलदैवतस्य स्मृतिं ततान क्षणमेकतानः ॥", "ch": {"n": "उपजातिः"}},
{"c": "10", "n": "70", "i": 1211, "v": "तच्चिन्तनानन्तरमेव देवः सरस्वतीं सस्मितमाह स स्म । स्वयंवरे राजकगोत्रवृत्तवत्त्रीमिह त्वां करवाणि वाणि ॥", "ch": {"n": "उपजातिः"}},
{"c": "10", "n": "71", "i": 1212, "v": "कुलं च शीलं च बलं च यूनां जानासि नानाभुवनागतानाम् । एषामतस्त्वं भव वावदूका मूकायितुं कः समयस्तवायम् ॥", "ch": {"n": "उपजातिः"}},
{"c": "10", "n": "72", "i": 1213, "v": "जगत्त्रयीपण्डितमण्डितैषा सभा न भूता च न भाविनी च । राज्ञां गुणज्ञापनकैतवेन संख्यावतः श्रावय वाङ्मुखानि ॥", "ch": {"n": "उपजातिः"}},
{"c": "10", "n": "73", "i": 1214, "v": "इतीरिता तच्चरणात्परागं गीर्वाणचूडामणिमृष्टशेषम् । तस्य प्रसादेन सहाज्ञयासावादाय मूर्ध्नादरिणी बभार ॥", "ch": {"n": "उपजातिः"}},
{"c": "10", "n": "74", "i": 1215, "v": "मध्येसभं सावततार बाला गन्धर्वविद्याधरकण्ठनाला । त्रयीमयीभूतवलीविभङ्गा साहित्यनिर्वर्तितदृक्तरङ्गा ॥", "ch": {"n": "उपजातिः"}},
{"c": "10", "n": "75", "i": 1216, "v": "आसीदथर्वा त्रिवलित्रिवेदी मूलाद्विनिर्गत्य वितायमाना । नानाभिचारोचितमेचकश्रीः श्रुतिर्यदीयोदररोमरेखा ॥", "ch": {"n": "उपजातिः"}},
{"c": "10", "n": "76", "i": 1217, "v": "शिक्षैव साक्षाच्चरितं यदीयं कल्पश्रियाकल्पविधिर्यदीयः । यस्याः समस्तार्थनिरुक्तिरूपैर्निरुक्तिविद्या खलु पर्यणंसीत् ॥", "ch": {"n": "उपजातिः"}},
{"c": "10", "n": "77", "i": 1218, "v": "जात्या च वृत्तेन च भिद्यमानं छन्दो भुजद्वन्द्वमभूद्यदीयम् । श्लोकार्धविश्रान्तिमयीभविष्णु पर्वद्वयीसन्धिसुचिह्नमध्यम् ॥", "ch": {"n": "इन्द्रवज्रा"}},
{"c": "10", "n": "78", "i": 1219, "v": "असंशयं सा गुणदीर्घभावकृता दधाना विततिं यदीया । विधायिका शब्दपरम्पराणां किं वारचि व्याकरणेन काञ्ची ॥", "ch": {"n": "उपजातिः"}},
{"c": "10", "n": "79", "i": 1220, "v": "स्थितैव कण्ठे परिणम्य हारलता बभूवोदिततारवृत्ता । ज्योतिर्मयी यद्भजनाय विद्या मध्येङ्गमङ्केन भृता विशङ्के ॥", "ch": {"n": "उपजातिः"}},
{"c": "10", "n": "80", "i": 1221, "v": "अवैमि वादिप्रतिवादिगाढखपक्षरागेण विराजमाने । ते पूर्वपक्षोत्तरपक्षशास्त्रे रदच्छदौ भूतवती यदीयौ ॥", "ch": {"n": "उपजातिः"}},
{"c": "10", "n": "81", "i": 1222, "v": "ब्रह्मार्थकर्मार्थकवेदभेदा द्विधा विधाय स्थितयात्मदेहम् । चक्रे पराच्छादनचारु यस्या मीमांसया मांसलमूरुयुग्मम् ॥", "ch": {"n": "उपजातिः"}},
{"c": "10", "n": "82", "i": 1223, "v": "उद्देशपर्वण्यपि लक्षणेऽपि द्विधोदितैः षोडशभिः पदार्थैः । आन्वीक्षिकीं यद्दशनद्विमालीं तां मुक्तिकामाकलितां प्रतीमः ॥", "ch": {"n": "उपजातिः"}},
{"c": "10", "n": "83", "i": 1224, "v": "तर्का रदा यद्वदनस्य तर्क्या वादेऽस्य शक्तिः क्व तथाऽन्यथा तैः । पत्त्रं क्व दातुं गुणशालिपूगं क्व वादतः खण्डयितुं प्रभुत्वम् ॥", "ch": {"n": "उपजातिः"}},
{"c": "10", "n": "84", "i": 1225, "v": "सपल्लवं व्यासपराशराभ्यां प्रणीतभावादुभयीभविष्णु । तन्मत्स्यपद्माद्युपलक्ष्यमाणं यत्पाणियुग्मं ववृते पुराणम् ॥", "ch": {"n": "उपजातिः"}},
{"c": "10", "n": "85", "i": 1226, "v": "आकल्पविच्छेदविवर्जितो यः स धर्मशास्त्रव्रज एव यस्याः । पश्यामि मूर्धा श्रुतिमूलशाली कण्ठस्थितः कस्य मुदे न वृत्तः ॥", "ch": {"n": "उपजातिः"}},
{"c": "10", "n": "86", "i": 1227, "v": "भ्रुवौ दलाभ्यां प्रणवस्य यस्यास्तद्बिन्दुना भालतमालपत्त्रम् । तदर्धचन्द्रेण विधिर्विपञ्ची निक्वाणनाकोणधनुः प्रणिन्ये ॥", "ch": {"n": "उपजातिः"}},
{"c": "10", "n": "87", "i": 1228, "v": "द्विकुण्डली वृत्तसमाप्तिलिप्या कराङ्गुली काञ्चनलेखनीनाम् । कैश्यं मषीणां स्मितभा कठिन्याः काये यदीये निरमायि सारैः ॥", "ch": {"n": "उपजातिः"}},
{"c": "10", "n": "88", "i": 1229, "v": "या सोमसिद्धान्तमयाननेव शून्यात्मतावादमयोदरेव । विज्ञानसामस्त्यमयान्तरेव साकारतासिद्धिमयाखिलेव ॥", "ch": {"n": "इन्द्रवज्रा"}},
{"c": "10", "n": "89", "i": 1230, "v": "भीमस्तयागद्यत मोदितुं ते वेला किलेयं तदलं विषद्य । मया निगाद्यं जगतीपतीनां गोत्रं चरित्रं च विचित्रमेषाम् ॥", "ch": {"n": "उपजातिः"}},
{"c": "10", "n": "90", "i": 1231, "v": "अविन्दतासौ मकरन्दलीलां मन्दाकिनी यच्चरणारविन्दे । अत्रावतीर्णा गुणवर्णनाय राज्ञां तदाज्ञावशगास्मि कापि ॥", "ch": {"n": "उपजातिः"}},
{"c": "10", "n": "91", "i": 1232, "v": "तत्कालवेद्यैः शकुनस्वराद्यैराप्तामवाप्तां नृपतिः प्रतीत्य । तां लोकपालैकधुरीण एष तस्यै सपर्यामुचितां दिदेश ॥", "ch": {"n": "इन्द्रवज्रा"}},
{"c": "10", "n": "92", "i": 1233, "v": "दिगन्तरेभ्यः पृथिवीपतीनामाकर्षकौतूहलसिद्धविद्याम् । ततः क्षितीशः स निजां तनूजां मध्येमहाराजकमाजुहाव ॥", "ch": {"n": "उपजातिः"}},
{"c": "10", "n": "93", "i": 1234, "v": "दासीषु नासीरचरीषु जातं स्फीतं क्रमेणालिषु वीक्षितासु । स्वाङ्गेषु रूपोत्थमथाद्भुताब्धिमुद्वेलयन्तीमवलोककानाम् ॥", "ch": {"n": "इन्द्रवज्रा"}},
{"c": "10", "n": "94", "i": 1235, "v": "स्निग्धत्वमायाजललेपलोपसयत्नरत्नांशुमृजांशुकाभाम् । नेपथ्यहीरद्युतिवारिवर्तिस्वच्छायसच्छायनिजालिजालाम् ॥", "ch": {"n": "उपजातिः"}},
{"c": "10", "n": "95", "i": 1236, "v": "विलेपनामोदमुदागतेन तत्कर्णपूरोत्पलसर्पिणा च । रतीशदूतेन मधुव्रतेन कर्णे रहः किंचिदिवोच्यमानाम् ॥", "ch": {"n": "उपजातिः"}},
{"c": "10", "n": "96", "i": 1237, "v": "विरोधिवर्णाभरणाश्मभासां मल्लाजिकौतूहलमीक्षमाणाम् । स्मरस्वचापभ्रमचालिते नु भ्रुवौ विलासाद्वलिते वहन्तीम् ॥", "ch": {"n": "उपजातिः"}},
{"c": "10", "n": "97", "i": 1238, "v": "सामोदपुष्पाशुगवासिताङ्गीं किशोरशाखाग्रशयालिमालाम् । वसन्तलक्ष्मीमिव राजभिस्तैः कल्पद्रुमैरप्यभिलष्यमाणाम् ॥", "ch": {"n": "उपजातिः"}},
{"c": "10", "n": "98", "i": 1239, "v": "पीतावदातारुणनीलभासां देहोपदेहात्किरणैर्मणीनाम् । गोरोचनाचन्दनकुङ्कुमैणनाभीविलेपान्पुनरुक्तयन्तीम् ॥", "ch": {"n": "इन्द्रवज्रा"}},
{"c": "10", "n": "99", "i": 1240, "v": "स्मरं प्रसूनेन शरासनेन जेतारमश्रद्दधतीं नलस्य । तस्मै स्वभूषादृषदंशुशिल्पं बलद्विषः कार्मुकमर्पयन्तीम् ॥", "ch": {"n": "उपजातिः"}},
{"c": "10", "n": "100", "i": 1241, "v": "विभूषाणेभ्योऽवरमंशुकेषु ततोऽवरं सान्द्रमणिप्रभासु । सम्यक्पुनः क्वापि न राजकस्य पातुं दृशा धातृधृतावकाशाम् ॥", "ch": {"n": "उपजातिः"}},
{"c": "10", "n": "101", "i": 1242, "v": "प्राक्पुष्पवर्षैर्वियतः पतद्भिर्द्रष्टुं न दत्तामथ न द्विरेफैः । तद्भीतिभुग्नेन ततो मुखेन विधेरहो वाञ्छितविघ्नयत्नः ॥", "ch": {"n": "उपजातिः"}},
{"c": "10", "n": "102", "i": 1243, "v": "एतद्वरं स्यामिति राजकेन मनोरथातिथ्यमवापिताय । सखीमुखायोत्सृजतीमपाङ्गात्कर्पूरकस्तूरिकयोः प्रवाहम् ॥", "ch": {"n": "उपजातिः"}},
{"c": "10", "n": "103", "i": 1244, "v": "स्मितेच्छुदन्तच्छदकम्पकिंचिद्दिगम्बरीभूतरदांशुवृन्दैः । आनन्दितोर्वीन्द्रमुखारविन्दैर्मन्दं नुदन्तीं हृदि कौमुदीनाम् ॥", "ch": {"n": "उपजातिः"}},
{"c": "10", "n": "104", "i": 1245, "v": "प्रत्यङ्गभूषाच्छमणिच्छलेन यल्लग्नतन्निश्चललोकनेत्राम् । हाराग्रजाग्रद्गरुडाश्मरश्मिपीनाभनाभीकुहरान्धकाराम् ॥", "ch": {"n": "इन्द्रवज्रा"}},
{"c": "10", "n": "105", "i": 1246, "v": "तद्गौरसारस्मितविस्मितेन्दुप्रभाशिरःकम्परुचोऽभिनेतुम् । विपाण्डुतामण्डितचामरालीनानामरालीकृतलास्यलीलाम् ॥", "ch": {"n": "उपजातिः"}},
{"c": "10", "n": "106", "i": 1247, "v": "तदङ्गभोगावलिगायनीनां मध्ये निरुक्तिक्रमकुण्ठितानाम् । स्वयं धृतामप्सरसां प्रसादं ह्रियं हृदो मण्डनमर्पयन्तीम् ॥", "ch": {"n": "उपजातिः"}},
{"c": "10", "n": "107", "i": 1248, "v": "तारा रदानां वदनस्य चन्द्रं रुचा कचानां च नभो जयन्तीम् । आकण्ठमक्ष्णोर्द्वितयं मधूनि महीभुजः कस्य न भोजयन्तीम् ॥", "ch": {"n": "उपजातिः"}},
{"c": "10", "n": "108", "i": 1249, "v": "अलंकृताङ्गाद्भुतकेवलाङ्गीं स्तवाधिकाध्यक्षनिवेद्यलक्ष्मीम् । इमां विमानेन सभां विशन्तीं पपावपाङ्गैरथ राजराजिः ॥", "ch": {"n": "उपेन्द्रवज्रा"}},
{"c": "10", "n": "109", "i": 1250, "v": "आसीदसौ तत्र न कोऽपि भूपस्तन्मूर्तिरूपोद्भवदद्भुतस्य । उल्लेसुरङ्गानि मुदा न यस्य विनद्ररोमाङ्कुरदन्तुराणि ॥", "ch": {"n": "उपजातिः"}},
{"c": "10", "n": "110", "i": 1251, "v": "अङ्गुष्ठमूर्ध्ना विनिपीडिताया मध्येन भागेन च मध्यमायाः । आस्फोटि भैमीमवलोक्य तत्र न तर्जनी केन जनेन नाम ॥", "ch": {"n": "उपजातिः"}},
{"c": "10", "n": "111", "i": 1252, "v": "अस्मिन्समाजे मनुजेश्वरेण तां खञ्जनाक्षीमंवलोक्य केन । पुनः पुनर्लोलितमौलिना न भ्रुवोरुदक्षेपितरां द्वयी वा ॥", "ch": {"n": "उपजातिः"}},
{"c": "10", "n": "112", "i": 1253, "v": "स्वयंवरस्याजिरमाजिहानां विभाव्य भैमीमथ भूमिनाथैः । इदं मुदा विह्वलचित्तभावादवापि खण्डाक्षारजिह्मजिह्वम् ॥", "ch": {"n": "उपजातिः"}},
{"c": "10", "n": "113", "i": 1254, "v": "रम्भादिलोभात्कृतकर्मभिर्मा शून्यैव भूर्भूत्सुरभूमिपान्थैः । इत्येतयालोपि दिवोऽपि पुंसां वैमत्यमत्यप्सरसा रसायाम् ॥", "ch": {"n": "इन्द्रवज्रा"}},
{"c": "10", "n": "114", "i": 1255, "v": "रूपं यदाकर्ण्य जनाननेभ्यस्तत्तद्दिगन्ताद्वयमागमाम । सौन्दर्यसारादनुभूयमानादस्यास्तदस्माद्बहु नाकनीयः ॥", "ch": {"n": "इन्द्रवज्रा"}},
{"c": "10", "n": "115", "i": 1256, "v": "रसस्य शृङ्गार इति श्रुतस्य क्व नाम जागर्ति महानुदन्वान् । कस्मादुदस्थादियमन्यथा श्रीर्लावण्यवैदग्ध्यनिधिः पयोधेः ॥", "ch": {"n": "उपजातिः"}},
{"c": "10", "n": "116", "i": 1257, "v": "साक्षात्सुधांशुर्मुखमेव भैम्या दिवः स्फुटं लाक्षणिकः शशाङ्कः । एतद्भुवौ मुख्यमनङ्गचापं पुष्पं पुनस्तद्गुणमात्रवृत्त्या ॥", "ch": {"n": "उपजातिः"}},
{"c": "10", "n": "117", "i": 1258, "v": "लक्ष्ये धृतं कुण्डलिके सुदत्या ताटङ्कयुग्मं स्मरधन्विने किम् । सव्यापसव्यं विशिखा विसृष्टास्तेनानयोर्यान्ति किमन्तरेव ॥", "ch": {"n": "इन्द्रवज्रा"}},
{"c": "10", "n": "118", "i": 1259, "v": "तनोत्यकीर्तिं कुसुमाशुगस्य सैषा बतेन्दीवरकर्णपूरौ । यतः श्रवःकुण्डलिकापराद्धशरं खलः ख्यापयिता तमाभ्याम् ॥", "ch": {"n": "उपजातिः"}},
{"c": "10", "n": "119", "i": 1260, "v": "रजःपदं षट्पदकीटजुष्टं हित्वात्मनः पुष्पमयं पुराणम् । अद्यात्मभूराद्रियतां स भैम्या भ्रूयुग्ममन्तर्धृतमुष्टि चापम् ॥", "ch": {"n": "उपजातिः"}},
{"c": "10", "n": "120", "i": 1261, "v": "पद्मान्हिमे प्रावृषि खञ्जरीटान्क्षिप्नुर्यमादाय विधिः क्वचित्तान् । सारेण तेन प्रतिवर्षमुच्चैः पुष्णाति दृष्टिद्वयमेतदीयम् ॥", "ch": {"n": "इन्द्रवज्रा"}},
{"c": "10", "n": "121", "i": 1262, "v": "एतादृशोरम्बुरुहैर्विशेषं भृङ्गौ जनः पृच्छतु तद्गुणज्ञौ । इतीव धाताकृत तारकालिस्त्रीपुंसमाध्यस्थ्यमिहाक्षियुग्मे ॥", "ch": {"n": "उपजातिः"}},
{"c": "10", "n": "122", "i": 1263, "v": "व्यधत्त सौधे रतिकामयोस्तद्भक्तं वयोऽस्या हृदि वासभाजोः । तदग्रजाग्रत्पृथुशातकुम्भकुम्भौ न संभावयति स्तनौ कः ॥", "ch": {"n": "उपजातिः"}},
{"c": "10", "n": "123", "i": 1264, "v": "अस्या भुजाभ्यां विजिताद्बिसाक्तिं पृथक्करोऽगृह्यत तत्प्रसूनम् । इहेष्यते तन्न गृहाः श्रियः कैर्न गीयते वा कर एव लोकैः ॥", "ch": {"n": "उपजातिः"}},
{"c": "10", "n": "124", "i": 1265, "v": "छद्मैव तच्छम्बरजं बिसिन्यास्तत्पद्ममस्यास्तु भुजाग्रसदम् । उत्कण्टकादुद्गमनेन नालादुत्कण्टकं शातशिखैर्नखैर्यत् ॥", "ch": {"n": "उपजातिः"}},
{"c": "10", "n": "125", "i": 1266, "v": "जागर्ति मर्त्येषु तुलार्थमस्या योग्येति योग्यानुपलम्भनं नः । यद्यस्ति नाके भुवनेऽथ वाधस्तदा न कौतस्कुतलोकबाधः ॥", "ch": {"n": "उपजातिः"}},
{"c": "10", "n": "126", "i": 1267, "v": "नमः करेभ्योऽस्तु विधेर्न वास्तु स्पृष्टं धियाप्यस्य न किं पुनस्तैः । स्पर्शादिदं स्याल्लुलितं हि शिल्पं मनोभुवोऽनङ्गतयानुरूपम् ॥", "ch": {"n": "उपजातिः"}},
{"c": "10", "n": "127", "i": 1268, "v": "इमां न मृद्वीमसृजत्कराभ्यां वेधा कुशाध्यासनकर्कशाभ्याम् । शृङ्गारधारां मनसा न शान्तिविश्रान्तिधन्वाध्वमहीरुहेण ॥", "ch": {"n": "उपजातिः"}},
{"c": "10", "n": "128", "i": 1269, "v": "उल्लास्य धातुस्तुलिता करेण श्रोणौ किमेषा स्तनयोर्गुरुर्वा । तेनान्तरालैस्त्रिभिरङ्गुलीनामुदीतमध्यत्रिवलीविलासा ॥", "ch": {"n": "उपजातिः"}},
{"c": "10", "n": "129", "i": 1270, "v": "निजामृतोद्यन्नवनीतजाङ्गीमेतां क्रमोन्मीलितपीतिमानम् । कृत्वेन्दुरस्या मुखमात्मनाभून्निद्रालुना दुर्घटमम्बुजेन ॥", "ch": {"n": "उपजातिः"}},
{"c": "10", "n": "130", "i": 1271, "v": "अस्याः स चारुर्मधुरेव कारुः श्वासं वितेने मलयानिलेन । अमूनि सूनैर्विदधेऽङ्गकानि चकार वाचं पिकपञ्चमेन ॥", "ch": {"n": "उपजातिः"}},
{"c": "10", "n": "131", "i": 1272, "v": "कृतिः स्मरस्यैव न धातुरेषा नास्या हि शिल्पीतरकारुजेयः । रूपस्य शिल्पे वयसाऽपि वेधा निजीयते स स्मरकिङ्करेण ॥", "ch": {"n": "उपजातिः"}},
{"c": "10", "n": "132", "i": 1273, "v": "गुरोरपीमां भणदोष्ठकण्ठं निरुक्तिगर्वच्छिदया विनेतुम् । श्रमः स्मरस्यैव भवं विहाय मुक्तिं गतानामनुतापनाय ॥", "ch": {"n": "उपजातिः"}},
{"c": "10", "n": "133", "i": 1274, "v": "आख्यातुमक्षिव्रजसर्वपीतां भैमीं तदेकाङ्गनिखातदृक्षु । गाथासुधाश्लेषकलाविलासैरलंचकाराननचन्द्रमिन्द्रः ॥", "ch": {"n": "उपजातिः"}},
{"c": "10", "n": "134", "i": 1275, "v": "स्मितेन गौरी हरिणी दृशेयं वीणावती सुस्वरकण्ठभासा । हेमेव कायप्रभयाङ्गशेषैस्तन्वी मतिं क्रामति मे न कापि ॥", "ch": {"n": "उपजातिः"}},
{"c": "10", "n": "135", "i": 1276, "v": "इति स्तुवानः सविधे नलेन विलोकितः शङ्कितमानसेन । व्याकृत्य मर्त्योचितमर्थमुक्तेराखण्डलस्तस्य नुनोद शङ्काम् ॥", "ch": {"n": "उपजातिः"}},
{"c": "10", "n": "136", "i": 1277, "v": "स्वं नैषधादेशमहो विधाय कार्यस्य हेतोरपि नानलः सन् । किं स्थानिवद्भावमधत्त दुष्टं तादृक्कृतव्याकरणः पुनः सः ॥", "ch": {"n": "इन्द्रवज्रा"}},
{"c": "10", "n": "137", "i": 1278, "v": "इयमियमधिरथ्यं याति नेपथ्यमञ्जुर्विशतिविशति वेदीमुर्वशी सेयमुर्व्याः । इति जनजनितैः सानन्दनादैर्विजघ्ने नलहृदि परभैमीवर्णनाकर्णनाप्तिः ॥", "ch": {"n": "मालिनी"}},
{"c": "10", "n": "138", "i": 1279, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तर्केष्वप्यसमश्रमस्य दशमस्तस्य व्यरंसीन्महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "11", "n": "1", "i": 1280, "v": "तां देवतामिव मुखेन्दुवसत्प्रसादामक्ष्णा रसादनिमिषेण निभालयन्तीम् । लाभाय चेतसि धृतस्य वरस्य भीमभूमीन्द्रजा तदनु राजसभां बभाज ॥", "ch": {"n": "वसन्ततिलका"}},
{"c": "11", "n": "2", "i": 1281, "v": "तन्निर्मलावयवभित्तिषु तद्विभूषारत्नेषु च प्रतिफलन्निजदेहदम्भात् । दृष्ट्या परं न हृदयेन न केवलं तैः सर्वात्मनैव सुतनौ युवभिर्ममज्जे ॥", "ch": {"n": "वसन्ततिलका"}},
{"c": "11", "n": "3", "i": 1282, "v": "द्यामन्तरा वसुमतीमपि गाधिजन्मा यद्यन्यमेव निरमास्यत नाकलोकम् । चारुः स यादृगभविष्यदभूद्विमानैस्तादृक्तदभ्रमवलोकितुमागतानाम् ॥", "ch": {"n": "वसन्ततिलका"}},
{"c": "11", "n": "4", "i": 1283, "v": "कुर्वद्भिरात्मभवसौरभसंप्रदानं भूपालचक्रचलचामरमारुतौघम् । आलोकनाय दिवि संचरतां सुराणां तत्रार्चनाविधिरभूदधिवासधूपैः ॥", "ch": {"n": "वसन्ततिलका"}},
{"c": "11", "n": "5", "i": 1284, "v": "तत्रावनीन्द्रचयचन्दनचन्द्रलेपनेपथ्यगन्धवहगन्धवहप्रवाहम् । आलीभिरापतदनङ्गशरानुसारी संरुध्य सौरभमगाहत भृङ्गवर्गः ॥", "ch": {"n": "वसन्ततिलका"}},
{"c": "11", "n": "6", "i": 1285, "v": "उत्तुङ्गमङ्गलमृदङ्गनिनादभङ्गीसर्वानुवादविधिबोधितसाधुमेधाः । सौधस्रजः प्लुतपताकतयाभिनिन्युः मन्ये जनेषु निजताण्डवपण्डितत्वम् ॥", "ch": {"n": "वसन्ततिलका"}},
{"c": "11", "n": "7", "i": 1286, "v": "संभाषणं भगवती सदृशं विधाय वाग्देवता विनयवन्धुरकंधरायाः । ऊचे चतुर्दशजगज्जनतानमस्या तन्नाश्रिता सदसि दक्षिणपक्षमस्याः ॥", "ch": {"n": "वसन्ततिलका"}},
{"c": "11", "n": "8", "i": 1287, "v": "अभ्यागमन्मुखभुजामिह कोटिरेषा येषां पृथक्कथनमब्दशतातिपाति । अस्यां वृणीष्व मनसा परिभाव्य कंचिद्यं चित्तवृत्तिरनुधावति तावकीना ॥", "ch": {"n": "वसन्ततिलका"}},
{"c": "11", "n": "9", "i": 1288, "v": "एषां त्वदीक्षणरसादनिमेषतैषा स्वाभाविकानिमिषतामिलिता यथाभूत् । आस्ये तथैव तव नन्वधरोपभोगैः मुग्धे विधावमृतपानमपि द्विधास्तु ॥", "ch": {"n": "वसन्ततिलका"}},
{"c": "11", "n": "10", "i": 1289, "v": "एषां गिरेः सकलरत्नफलस्तरुः स प्राग्दुग्धभूमिसुरभेः खलु पञ्चशाखः । मुक्ताफलं फलनसान्वयनाम तन्वन्नाभाति बिन्दुभिरिव च्छुरितः पयोधेः ॥", "ch": {"n": "वसन्ततिलका"}},
{"c": "11", "n": "11", "i": 1290, "v": "वक्त्रेन्दुसंनिधिनिमीलदलारविन्दद्वन्द्वभ्रमक्षममथाञ्जलिनात्ममौलौ । कृत्वापराधभयचञ्चलमीक्षमाणा सान्यत्र गन्तुममरैः कृपयान्वमानि ॥", "ch": {"n": "वसन्ततिलका"}},
{"c": "11", "n": "12", "i": 1291, "v": "तत्तद्विरागमुदितं शिबिकाधरस्थाः साक्षाद्विदुः स्म न मनागपि यानधुर्याः । आसन्ननायकविषण्णमुखानुमेयभैमीविरक्तचरितानुमया तु जज्ञुः ॥", "ch": {"n": "वसन्ततिलका"}},
{"c": "11", "n": "13", "i": 1292, "v": "रक्षःस्वरक्षणमवेक्ष्य निजं निवृत्तो विद्याधरेष्वधरतां वपुषैव भैम्याः । गन्धर्वसंसदि न गन्धमपि स्वरस्य तस्या विमृश्य विमुखोऽजनि यानवर्गः ॥", "ch": {"n": "वसन्ततिलका"}},
{"c": "11", "n": "14", "i": 1293, "v": "दीनेषु सत्स्वपि कृताफलवित्तरक्षैः यक्षैरदर्शि न मुखं त्रपयैव भैम्याम् । ते जानते स्म सुरशाखिपतिव्रतां किं तां कल्पवीरुधमधिक्षिति नावतीर्णाम् ॥", "ch": {"n": "वसन्ततिलका"}},
{"c": "11", "n": "15", "i": 1294, "v": "जन्यास्ततः फणभृतामधिपः सुरौघान्माञ्जिष्ठमञ्जिमवगाहिपदोष्ठलक्ष्मीम् । तां मानसं निखिलवारिचयान्नवीना हंसावलीमिव घना गमयांबभूवुः ॥", "ch": {"n": "वसन्ततिलका"}},
{"c": "11", "n": "16", "i": 1295, "v": "यस्या विभोरखिलवाङ्मयविस्तरोऽयम् आख्यायते परिणतिर्मुनिभिः पुनः सा । उद्गत्वरामृतकरार्धपरार्ध्यभालां बालामभाषत सभासततप्रगल्भा ॥", "ch": {"n": "वसन्ततिलका"}},
{"c": "11", "n": "17", "i": 1296, "v": "आश्लेषलग्नगिरिजाकुचकुङ्कुमेन यः पट्टसूत्रपरिरम्भणशोणशोभः । यज्ञोपवीतपदवीं भजते स शंभोः सेवासु वासुकिरयं प्रसितः सितश्रीः ॥", "ch": {"n": "वसन्ततिलका"}},
{"c": "11", "n": "18", "i": 1297, "v": "पाणौ फणी भजति कङ्कणभूयमैशे सोऽयं मनोहरमणीरमणीयमुच्चैः । कोटीरबन्धनधनुर्गुणयोगपट्टव्यापारपारगममुं भज भूतभर्तुः ॥", "ch": {"n": "वसन्ततिलका"}},
{"c": "11", "n": "19", "i": 1298, "v": "धृत्वैकया रसनयामृतमीश्वरेन्दोरप्यन्यया त्वदधरस्य रसं द्विजिह्वः । आस्वादयन्युगपदेष परं विशेषं निर्णेतुमेतदुभयस्य यदि क्षमः स्यात् ॥", "ch": {"n": "वसन्ततिलका"}},
{"c": "11", "n": "20", "i": 1299, "v": "आशीविषेण रदनच्छददंशदानम् एतेन ते पुनरनर्थतया न गण्यम् । बाधां विधातुमधरे हि न तावकीने पीयूषसारधटिते घटतेऽस्य शक्तिः ॥", "ch": {"n": "वसन्ततिलका"}},
{"c": "11", "n": "21", "i": 1300, "v": "तद्विस्फुरत्फणविलोकनभूतभीतेः कम्पं च वीक्ष्य पुलकं च ततोनु तस्याः । संजातसात्विकविकारधियः स्वभृत्यान्नृत्यान्न्यषेधदुरगाधिपतिर्विलक्षाः ॥", "ch": {"n": "वसन्ततिलका"}},
{"c": "11", "n": "22", "i": 1301, "v": "तद्दर्शिभिः स्ववरणे फणिभिर्निराशैः निश्वस्य तत्किमपि सृष्टमनात्मनीनम् । यत्तान्प्रयातुमनसोऽपि विमानवाहा हा हा प्रतीपपवनाशकुनान्न जग्मुः ॥", "ch": {"n": "वसन्ततिलका"}},
{"c": "11", "n": "23", "i": 1302, "v": "ह्रीसंकुचत्फणगणादुरगप्रधानात्तां राजसङ्घमनयन्त विमानवाहाः । संध्यानमद्दलकुलात्कमलाद्विनीय कह्लारमिन्दुकिरणा इव हासभासम् ॥", "ch": {"n": "वसन्ततिलका"}},
{"c": "11", "n": "२४", "i": 1303, "v": "देव्याभ्यधायि भव भीरु धृतावधाना भूमीभुजो भजत भीमभुवो निरीक्षाम् । आलोकितामपि पुनः पिबतां दृशैनाम् इच्छा विगच्छति न वत्सरकोटिभिर्वा ॥", "ch": {"n": "वसन्ततिलका"}},
{"c": "11", "n": "25", "i": 1304, "v": "लोकेशकेशवशिवानपि यश्चकार शृङ्गारसान्तरभृशान्तरशान्तभावान् । पञ्चेन्द्रियाणि जगतामिषुपञ्चकेन संक्षोभयन्वितनुतां वितनुर्मदं वः ॥", "ch": {"n": "वसन्ततिलका"}},
{"c": "11", "n": "26", "i": 1305, "v": "पुष्पेषुणा ध्रुवममूनिषुवर्षजप्तिहुंकारमन्त्रबलभस्मितशान्तशक्तीन् । शृङ्गारसर्गरसिकद्व्यणुकोदरि त्वं द्वीपाधिपान्नयनयोर्नय गोचरत्वम् ॥", "ch": {"n": "वसन्ततिलका"}},
{"c": "11", "n": "27", "i": 1306, "v": "स्वादूदके जलनिधौ सवनेन सार्धं भव्या भवन्तु तव वारिविहारलीलाः । द्वीपस्य तं पतिममुं भज पुष्करस्य निस्तन्द्रपुष्करतिरस्करणक्षमक्षि ॥", "ch": {"n": "वसन्ततिलका"}},
{"c": "11", "n": "28", "i": 1307, "v": "सावर्तभावभवदद्भुतनाभिकूपे स्वर्भौममेतदुपवर्तनमात्मनैव । स्वाराज्यमर्जयसि न श्रियमेतदीयाम् एतद्गृहे परिगृहाण शचीविलासम् ॥", "ch": {"n": "वसन्ततिलका"}},
{"c": "11", "n": "29", "i": 1308, "v": "देवः स्वयं वसति तत्र किल स्वयंभूः न्यग्रोधमण्डलतले हिमशीतले यः । स त्वां विलोक्य निजशिल्पमनन्यकल्पं सर्वेषु कारुषु करोतु करेण दर्पम् ॥", "ch": {"n": "वसन्ततिलका"}},
{"c": "11", "n": "30", "i": 1309, "v": "न्यग्रोधनादिव दिवः पतदातपादेः न्यग्रोधमात्मभरधारमिवावरोहैः । तं तस्य पाकिफलनीलदलद्युतिभ्यां द्वीपस्य पश्य शिखिपत्त्रजमातपत्रम् ॥", "ch": {"n": "वसन्ततिलका"}},
{"c": "11", "n": "31", "i": 1310, "v": "न श्वेततां चरतु वा भुवनेषु राजहंसस्य न प्रियतमा कथमस्य कीर्तिः । चित्रं तु यद्विशदिमाद्वयमाविशन्ती क्षीरं च नाम्बु च मिथः पृथगातनोति ॥", "ch": {"n": "वसन्ततिलका"}},
{"c": "11", "n": "32", "i": 1311, "v": "शूरेऽपि सूरिपरिषत्प्रथमाऋचितेऽपि शृङ्गारभङ्गिमधुरेऽपि कलाकरेऽपि । तस्मिन्नवद्यमियमाप तदेव नाम यत्कोमलं न किल तस्य नलेति नाम ॥", "ch": {"n": "वसन्ततिलका"}},
{"c": "11", "n": "33", "i": 1312, "v": "भ्रूवल्लिवेल्लितमथाकृतिभङ्गिमेषा लिङ्गं चकार तदनादरणस्य विज्ञा । राज्ञोऽपि तस्य तदलाभजतापवह्निः चिह्नीबभूव मलिनच्छविभूमधूमः ॥", "ch": {"n": "वसन्ततिलका"}},
{"c": "11", "n": "34", "i": 1313, "v": "राजान्तराभिमुखमिन्दुमुखीमथैनां जन्या जनीं हृदयवेदितयैव निन्युः । अन्यानपेक्षितविधौ न खलु प्रधानवाचां भवत्यवसरः सति भव्यभृत्ये ॥", "ch": {"n": "वसन्ततिलका"}},
{"c": "11", "n": "३५", "i": 1314, "v": "ऊचे पुनर्भगवती नृपमन्यमस्यै निर्दिश्य दृश्यतमतावमताश्विनेयम् । आलोक्यतामयमये कुलशीलशाली शालीनतानतमुदस्य निजास्यबिम्बम् ॥", "ch": {"n": "वसन्ततिलका"}},
{"c": "11", "n": "36", "i": 1315, "v": "एतत्पुरःपठदपश्रमबन्दिवृन्दवाग्डम्बरैरनवकाशतरेऽम्बरेऽस्मिन् । उत्पत्तुमस्ति पदमेव न मत्पदानाम् अर्थोऽपि नाऋथपुनरुक्तिषु पातुकानाम् ॥", "ch": {"n": "वसन्ततिलका"}},
{"c": "11", "n": "३७", "i": 1316, "v": "नन्वत्र हव्य इति विश्रुतनाम्नि शाकद्वीपप्रशासिनि सुधीषु सुधीभवन्त्या । एतद्भुजाबिरुदबन्दिजयानयापि किं रागि राजनि गिराजनि नान्तरं ते ॥", "ch": {"n": "वसन्ततिलका"}},
{"c": "11", "n": "३८", "i": 1317, "v": "शाकः शुकच्छदसमच्छविपत्त्रमालभारी हरिष्यति तरुस्तव तत्र चित्तम् । यत्पल्लवौघपरिरम्भविजृम्भितेन ख्याता जगत्सु हरितो हरितः स्फुरन्ति ॥", "ch": {"n": "वसन्ततिलका"}},
{"c": "11", "n": "39", "i": 1318, "v": "स्पर्शेन तत्र किल तत्तरुपत्त्रजन्मा यन्मारुतः कमपि संमदमादधाति । कौतूहलं तदनुभूय विधेहि भूयः श्रद्धां पराशरपुराणकथान्तरेऽपि ॥", "ch": {"n": "वसन्ततिलका"}},
{"c": "11", "n": "40", "i": 1319, "v": "क्षीरार्णवस्तवकटाक्षरुचिच्छटानाम् अन्वेतु तत्र विकटायितमायताक्षि । वेलावनीवनततिप्रतिबिम्बचुम्बीकिर्मीरितोर्मिचयचारिमचापलाभ्याम् ॥", "ch": {"n": "वसन्ततिलका"}},
{"c": "11", "n": "41", "i": 1320, "v": "कल्लोलजालचलनोपनतेन पीवा जीवातुनानवरतेन पयोरसेन । अस्मिन्नखण्डपरिमण्डलितोरुमूर्तिः अध्यास्यते मधुभिदा भुजगाधिराजः ॥", "ch": {"n": "वसन्ततिलका"}},
{"c": "11", "n": "42", "i": 1321, "v": "त्वद्रूपसंपदवलोकनजातशङ्का पादाब्जयोरिह कराङ्गुलिलालनेन । भूयाच्चिराय कमला कलितावधाना निद्रानुबन्धमनुरोधयितुं धवस्य ॥", "ch": {"n": "वसन्ततिलका"}},
{"c": "11", "n": "43", "i": 1322, "v": "बालातपैः कृतकगैरिकतां कृतां द्विः तत्रोदयाचलशिलाः परिशीलयन्तु । त्वद्विभ्रमभ्रमणजश्रमवारिधारिपादाङ्गुलीगलितया नखलाक्षयापि ॥", "ch": {"n": "वसन्ततिलका"}},
{"c": "11", "n": "44", "i": 1323, "v": "नॄणां करम्बितमुदामुदयन्मृगाङ्कशङ्कां सृजत्वनघजङ्घि परिभ्रमन्त्याः । तत्रोदयाद्रिशिखरे तव दृश्यमास्यं कश्मीरसंभवसमारचनाभिरामम् ॥", "ch": {"n": "वसन्ततिलका"}},
{"c": "11", "n": "45", "i": 1324, "v": "एतेन ते विरहपावकमेत्य तावत्कामं स्वनाम कलितान्वयमन्वभावि । अङ्गीकरोषि यदि तत्तव नन्दनाद्यैः लब्धान्वयं स्वमपि नन्वयमातनोतु ॥", "ch": {"n": "वसन्ततिलका"}},
{"c": "11", "n": "46", "i": 1325, "v": "लक्ष्मीलतासमवलम्बभुजद्रुमेऽपि वाग्देवतायतनमञ्जुमुखाम्बुजेऽपि । सामुत्र दूषणमजीगणदेकमेव नार्थी बभूव मघवा यदमुष्य देवः ॥", "ch": {"n": "वसन्ततिलका"}},
{"c": "11", "n": "४७", "i": 1326, "v": "लक्ष्मीविलासवसतेः सुमनःसु मुख्यात् अस्माद्विकृष्य भुवि लब्धगुणप्रसिद्धिम् । स्थानान्तरं तदनु निन्युरिमां विमानवाहाः पुनः सुरभितामिव गन्धवाहाः ॥", "ch": {"n": "वसन्ततिलका"}},
{"c": "11", "n": "48", "i": 1327, "v": "भूयस्ततो निखिलवाङ्मयदेवता सा हेमोपमेयतनुभा समभाषतैनाम् । एतं स्वबाहुबहुवारनिवारितारिं चित्ते कुरुष्व कुरुविन्दसकान्तिदन्ति ॥", "ch": {"n": "वसन्ततिलका"}},
{"c": "11", "n": "49", "i": 1328, "v": "द्वीपस्य पश्य दयितं द्युतिमन्तमेतं क्रौञ्चस्य चञ्चलदृगञ्चलविभ्रमेण । यन्मण्डले स परिमण्डलसंनिवेशः पाण्डुश्चकास्ति दधिमण्डपयोधिपूरः ॥", "ch": {"n": "वसन्ततिलका"}},
{"c": "11", "n": "50", "i": 1329, "v": "तत्राद्रिरस्ति भवदङ्घ्रिविहारयाची क्रौञ्चः स्फुरिष्यति गुणानिव यस्त्वदीयान् । हंसावली कलकलप्रतिनादवाग्भिः स्कन्देषुवृन्दविवरैर्विवरीतुकामः ॥", "ch": {"n": "वसन्ततिलका"}},
{"c": "11", "n": "51", "i": 1330, "v": "वैदर्भि दर्भदलपूजनयापि यस्य गर्भे जनः पुनरुदेति न जातु मातुः । तस्यार्चनां रचय तत्र मृगाङ्कमौलेः तन्मात्रदैवतजनाभिजनः स देशः ॥", "ch": {"n": "वसन्ततिलका"}},
{"c": "11", "n": "52", "i": 1331, "v": "चूडाग्रचुम्बिमिहिरोदयशैलशीलः तेनाः स्तनंधयसुधाकरशेखरस्य । तस्मिन्सुवर्णरसभूषणरम्यहर्म्यभूभृद्धटा घटय हेमघटावतंसाः ॥", "ch": {"n": "वसन्ततिलका"}},
{"c": "11", "n": "53", "i": 1332, "v": "तस्मिन्मलिम्लुच इव स्मरकेलिजन्मघर्मोदबिन्दुमययौक्तिकमण्डनं ते । जालैर्मिलन्दधिमहोदधिपूरलोलकल्लोलचामरमरुत्तरुणि च्छिनत्तु ॥", "ch": {"n": "वसन्ततिलका"}},
{"c": "11", "n": "54", "i": 1333, "v": "एतद्यशो नवनवं खलु हंसवेषं वेशन्तसंतरणदूरगमक्रमेण । अभ्यासमर्जयति संतरितुं समुद्रान्गन्तुं च निःश्रममितः सकलान्दिगन्तान् ॥", "ch": {"n": "वसन्ततिलका"}},
{"c": "11", "n": "55", "i": 1334, "v": "तस्मिन्गुणैरपि भृते गणनादरिद्रैः तन्वी न सा हृदयबन्धमवाप भूपे । दैवे निरुन्धति निबन्धनतां वहन्ति हन्त प्रयासपरुषाणि न पौरुषाणि ॥", "ch": {"n": "वसन्ततिलका"}},
{"c": "11", "n": "56", "i": 1335, "v": "ते निन्यिरे नृपतिमन्यमिमाममुष्माद् अंसावतंसशिबिकांशभृतः पुमांसः । रत्नाकरादिव तुषारमयूखलेखां लेखानुजीविपुरुषा गिरिशोत्तमाङ्गम् ॥", "ch": {"n": "वसन्ततिलका"}},
{"c": "11", "n": "57", "i": 1336, "v": "एकैकमद्भुतगुणं धुतदूषणं च हित्वान्यमन्यमुपगत्य परित्यजन्तीम् । एनां जगाद जगदञ्चितपादपद्मा पद्मामिवाच्युतभुजान्तरविच्युतां सा ॥", "ch": {"n": "वसन्ततिलका"}},
{"c": "11", "n": "58", "i": 1337, "v": "ईशः कुशेशयसनाभिशये कुशेन द्वीपस्य लाञ्छिततनोर्यदि वाञ्छितस्ते । ज्योतिष्मता सममनेन वनीघनासु तत्त्वं विनोदय घृतोदतटीषु चेतः ॥", "ch": {"n": "वसन्ततिलका"}},
{"c": "11", "n": "59", "i": 1338, "v": "वातोर्मिदोलनचलद्दलमण्डलाग्रभिन्नाभ्रमण्डलगलज्जलजातसेकः । स्तम्बः कुशस्य भविताम्बरचुम्बिचूडः चित्राय तत्र तव नेत्रनिपीयमानः ॥", "ch": {"n": "वसन्ततिलका"}},
{"c": "11", "n": "60", "i": 1339, "v": "पाथोधिमाथसमयोत्थितसिन्धुपुत्रीपत्पङ्कजार्पणपवित्रशिलासु तत्र । पत्या सहावह विहारमयैर्विलासैः आनन्दमिन्दुमुखि मन्दरकन्दरासु ॥", "ch": {"n": "वसन्ततिलका"}},
{"c": "11", "n": "61", "i": 1340, "v": "आरोहणाय तव सज्ज इवास्ति तत्र सोपानशोभिवपुरश्मवलिच्छटाभिः । भोगीन्द्रवेष्टशतघृष्टिकृताभिरब्धिक्षुब्धाचलः कनककेतकगोत्रगात्रि ॥", "ch": {"n": "वसन्ततिलका"}},
{"c": "11", "n": "62", "i": 1341, "v": "मन्था नगः स भुजगप्रभुवेष्टघृष्टिलेखावलद्धवलनिर्झरवारिधारः । त्वन्नेत्रयोः स्वभरयन्त्रितशीर्षशेषशेषाङ्गवेष्टिततनुभ्रममातनोतु ॥", "ch": {"n": "वसन्ततिलका"}},
{"c": "11", "n": "63", "i": 1342, "v": "एतेन ते स्तनयुगेन सुरेभकुम्भौ पाणिद्वयेन दिविषह्रुमपल्लवानि । आस्येन स स्मरतु नीरधिमन्थनोत्थं स्वच्छन्दमिन्दुमपि सुन्दरि मन्दराद्रिः ॥", "ch": {"n": "वसन्ततिलका"}},
{"c": "11", "n": "64", "i": 1343, "v": "वेदैर्वचोभिरखिलैः कृतकीर्तिरत्ने हेतुं विनैव धृतनित्यपरार्थयत्ने । मीमांसयेव भगवत्यमृतांशुमौलौ तस्मिन्महीभुजि तयानुमतिर्न भेजे ॥", "ch": {"n": "वसन्ततिलका"}},
{"c": "11", "n": "65", "i": 1344, "v": "तस्मादिमां नरपतेरपनीय तन्वीं राजन्यमन्यमथ जन्यजनः स निन्ये । स्त्रीभावधावितपदामविमृश्य याच्ञाम् अर्थी निवर्त्य विधनादिव वित्तवित्तम् ॥", "ch": {"n": "वसन्ततिलका"}},
{"c": "11", "n": "66", "i": 1345, "v": "देवी पवित्रितचतुर्भुजवामभागा वागालपत्पुनरिमां गरिमाभिरामाम् । अस्यारिनिष्कृपकृपाणसनाथपाणेः पाणिग्रहादनुगृहाण गणं गुणानाम् ॥", "ch": {"n": "वसन्ततिलका"}},
{"c": "11", "n": "67", "i": 1346, "v": "द्वीपस्य शाल्मल इति प्रथितस्य नाथः पाथोधिना वलयितस्य सुराम्बुनायम् । अस्मिन्वपुष्मति न विस्मयसे गुणाब्धौ रक्ता तिलप्रसवनासिकि नासि किं वा ॥", "ch": {"n": "वसन्ततिलका"}},
{"c": "11", "n": "68", "i": 1347, "v": "विप्रे धयत्युदधिमेकतमं त्रसत्सु यस्तेषु पञ्चसु बिभाय न सीधुसिन्धुः । तस्मिन्ननेन च निजालिजनेन च त्वं सार्धं विधेहि मधुरा मधुपानकेलीः ॥", "ch": {"n": "वसन्ततिलका"}},
{"c": "11", "n": "69", "i": 1348, "v": "द्रोणः स तत्र वितरिष्यति भाग्यलभ्यसौभाग्यकाऋमणमयीमुपदां गिरिस्ते । तद्द्वीपदीप इव दीप्तिभिरौषधीनां चूडामिलज्जलदकज्जलदर्शनीयः ॥", "ch": {"n": "वसन्ततिलका"}},
{"c": "11", "n": "70", "i": 1349, "v": "तद्वीपलक्ष्मपृथुशाल्मलितूलजालैः क्षोणीतले मृदुनि मारुतचारुकीर्णैः । लीलाविहारसमये चरणार्पणानि योग्यानि ते सरससारसकोशमृद्वि ॥", "ch": {"n": "वसन्ततिलका"}},
{"c": "11", "n": "71", "i": 1350, "v": "एतद्गुणश्रवणकालविजृम्भमाणतल्लोचनाञ्चलनिकोचनसूचितस्य । भावस्य चक्ररुचितं शिबिकाभृतस्ते तामेकतः क्षितिपतेरपरं नयन्तः ॥", "ch": {"n": "वसन्ततिलका"}},
{"c": "11", "n": "72", "i": 1351, "v": "तां भारती पुनरभाषत नन्वमुष्मिन्काश्मीरपङ्कनिभलग्नजनानुरागे । श्रीखण्डलेपमयदिग्जयकीर्तिराजिराजद्भुजे भज महीभुजि भैमि भावम् ॥", "ch": {"n": "वसन्ततिलका"}},
{"c": "11", "n": "73", "i": 1352, "v": "द्वीपं द्विपाधिपति मन्दपदे प्रशास्ति प्लक्षोपलक्षितमयं क्षितिपस्तदस्य । मेधातिथेस्त्वमुरसि स्फुर सृष्टसौख्या साक्षाद्यथैव कमला यमलार्जुनारेः ॥", "ch": {"n": "वसन्ततिलका"}},
{"c": "11", "n": "74", "i": 1353, "v": "प्लक्षे महीयसि महीवलयातपत्रे तत्रेक्षिते खलु तवापि मतिर्भवित्री । खेलां विधातुमधिशाखविलम्बिदोलालोलाखिलाङ्गजनताजनितानुरागे ॥", "ch": {"n": "वसन्ततिलका"}},
{"c": "11", "n": "75", "i": 1354, "v": "पीत्वा तवाधरसुधां वसुधासुधांशुः न श्रद्दधातु रसमिक्षुरसोदवाराम् । द्वीपस्य तस्य दधतां परिवेषवेषं सोऽयं चमत्कृतचकोरचलाचलाक्षि ॥", "ch": {"n": "वसन्ततिलका"}},
{"c": "11", "n": "76", "i": 1355, "v": "सूरं न सौर इव नेन्दुमवीक्ष्य तस्मिन्नाश्नाति यस्तदितरत्रिदशानभिज्ञः । तस्यैन्दवस्य भवदास्यनिरीक्षयैव दर्शे श्नतोऽपि न भवत्यवकीर्णिभावः ॥", "ch": {"n": "वसन्ततिलका"}},
{"c": "11", "n": "77", "i": 1356, "v": "उत्सर्पिणी न किल तस्य तरिङ्गिणी या त्वन्नेत्रयोरहह तत्र विपाशि जाता । नीराजनाय नवनीरजराजिरास्ताम् अत्राञ्जसानुरज राजनि राजमाने ॥", "ch": {"n": "वसन्ततिलका"}},
{"c": "11", "n": "78", "i": 1357, "v": "एतद्यशोभिरखिलेऽम्बुनि सन्तु हंसा दुग्धीकृते तदुभयव्यतिभेदमुग्धाः । क्षीरे पयस्यपि पदे द्वयवाचिभूयं नानार्थकोषविषयोऽद्य मृषोद्यमस्तु ॥", "ch": {"n": "वसन्ततिलका"}},
{"c": "11", "n": "79", "i": 1358, "v": "ब्रूमः किमस्य नलमप्यलमाजुहूषोः कीर्तिं स चैष च समादिशतः स्म कर्तुम् । स्वद्वीपसीमसरिदीश्वरपूरपारवेलाचलाक्रमणविक्रममक्रमेण ॥", "ch": {"n": "वसन्ततिलका"}},
{"c": "11", "n": "80", "i": 1359, "v": "अम्भोजगर्भरुचिराथ विदर्भसुभ्रूः तं गर्भरूपमपि रूपजितत्रिलोकम् । वैराग्यरूक्षमवलोकयति स्म भूपं दृष्टिः पुरत्रयरिपोरिव पुष्पचापम् ॥", "ch": {"n": "वसन्ततिलका"}},
{"c": "11", "n": "81", "i": 1360, "v": "ते तां ततोऽपि चकृषुर्जगदेकदीपादंसस्थलस्थितसमानविमानदण्डाः । चण्डद्युतेरुदयिनीमिव चन्द्रलेखां सोत्कण्ठकैरववनीसुकृतप्ररोहाः ॥", "ch": {"n": "वसन्ततिलका"}},
{"c": "11", "n": "82", "i": 1361, "v": "भूपेषु तेषु न मनागपि दत्तचित्ता विस्मेरया वचनदेवतया तयाथ । वाणीगुणोदयतृणीकृतपाणिवीणानिक्वाणया पुनरभाणि मृगेक्षणा सा ॥", "ch": {"n": "वसन्ततिलका"}},
{"c": "11", "n": "83", "i": 1362, "v": "यन्मौलिरत्नमुदितासि स एष जम्बूद्वीपस्त्वदर्थमिलितैर्युवभिर्विभाति । दोलायितेन बहुना भवभीतिकम्प्रः कंदर्पलोक इव खात्पतितस्त्रुटित्वा ॥", "ch": {"n": "वसन्ततिलका"}},
{"c": "11", "n": "84", "i": 1363, "v": "विष्वग्वृतः परिजनैरयमन्तरीपैः तेषामधीश इव राजति राजपुत्रि । हेमाद्रिणा कनकदण्डमहातपत्रः कैलासरश्मिचयचामरचक्रचिह्नः ॥", "ch": {"n": "वसन्ततिलका"}},
{"c": "11", "n": "85", "i": 1364, "v": "एतत्तरुस्तरुणि राजति राजजम्बूः स्थूलोपलानिव फलानि विमृश्य यस्याः । सिद्धस्त्रियः प्रियमिदं निगदन्ति दन्तियूथानि केन तरुमारुरुहुः पथेति ॥", "ch": {"n": "वसन्ततिलका"}},
{"c": "11", "n": "86", "i": 1365, "v": "जाम्बूनदं जगति विश्रुतिमेति मृत्स्ना कृत्स्नापि सा तव रुचा विजितश्रि । यस्याः तज्जाम्बवद्रवभवास्य सुधाविधाम्बुः जम्बूसरिद्वहति सीमनि कम्बुकण्ठि ॥", "ch": {"n": "वसन्ततिलका"}},
{"c": "11", "n": "87", "i": 1366, "v": "अस्मिञ्जयन्ति जगतीपतयः सहस्रम् अस्रास्रुसार्द्ररिपुतद्वनितेषु तेषु । रम्भोरु चारु कतिचित्तव चित्तबिन्धिरूपान्निरूपय मुदाहमुदाहरामि ॥", "ch": {"n": "वसन्ततिलका"}},
{"c": "11", "n": "88", "i": 1367, "v": "प्रत्यर्थियौवतवतंसतमालमालोन्मीलत्तमः प्रकरतस्करशौर्यसूर्ये । अस्मिन्नवन्तिनृपतौ गुणसंततीनां विश्रान्तिधामनि मनो दमयन्ति किं ते ॥", "ch": {"n": "वसन्ततिलका"}},
{"c": "11", "n": "89", "i": 1368, "v": "तत्रानुतीरवनवासितपस्विविप्रा शिप्रा तवोर्मिभुजया जलकेलिकाले । आलिङ्गनानि ददती भवता वयस्या हास्यानुबन्धिरमणीयसरोरुहास्या ॥", "ch": {"n": "वसन्ततिलका"}},
{"c": "11", "n": "90", "i": 1369, "v": "अस्याधिशय्य पुरमुज्जयिनीं भवानी जागर्ति या सुभगयौवतमौलिमाला । पत्याऽर्धकायघटनाय मृगाक्षि तस्याः शिष्या भविष्यसि चिरं वरिवस्ययापि ॥", "ch": {"n": "वसन्ततिलका"}},
{"c": "11", "n": "91", "i": 1370, "v": "निःशङ्कमङ्कुरिततां रतिवल्लभस्य देवः स्वचन्द्रकिरणामृतसेचनेन । तत्रावलोक्य सुदृशां हृदयेषु रुद्रः तद्देहदाहफलमाह स किं न विद्मः ॥", "ch": {"n": "वसन्ततिलका"}},
{"c": "11", "n": "92", "i": 1371, "v": "आगश्शतं विदधतोऽपि समिद्धकामा नाधीयते परुषामक्षरमस्य वामाः । चान्द्री न तत्र हरमौलिशयालुरेकानध्यायहेतुतिथिकेतुरपैति लेखा ॥", "ch": {"n": "वसन्ततिलका"}},
{"c": "11", "n": "93", "i": 1372, "v": "भूपं व्यलोकत न दूरतरानुरक्तं सा कुण्डिनावनिपुरंदरनन्दिनी तम् । अन्यानुरागविरसेन विलोकनाद्वा जानामि सम्यगविलोकनमेव रम्यम् ॥", "ch": {"n": "वसन्ततिलका"}},
{"c": "11", "n": "94", "i": 1373, "v": "भैमीङ्गितानि शिबिकामधरे वहन्तः साक्षान्न यद्यपि कथंचन जानते स्म । जज्ञुस्तथापि सविधस्थितसंमुखीनभूपालभूषणमणिप्रतिविम्बितेन ॥", "ch": {"n": "वसन्ततिलका"}},
{"c": "11", "n": "95", "i": 1374, "v": "भैमीमवापयत जन्यजनस्तदन्यं गङ्गामिव क्षितितलं रधुवंशदीपः । गाङ्गेयपीतकुचकुम्भयुगां च हारचूडासमागमवशेन विभूषितां च ॥", "ch": {"n": "वसन्ततिलका"}},
{"c": "11", "n": "96", "i": 1375, "v": "तां मत्स्यलाञ्छनदराञ्छितचापभासा नीराजितभ्रुवमभाषत भाषितेशा । व्रीडाजडे किमपि सूचय चेतसा चेत्क्रीडारसं वहसि गौडविडौजसीह ॥", "ch": {"n": "वसन्ततिलका"}},
{"c": "11", "n": "97", "i": 1376, "v": "एतद्यशोभिरमलानि कुलानि भासां तथ्यं तुषारकिरणस्य तृणीकृतानि । स्थाने ततो वसति तत्र सुधाम्बुसिन्धौ रङ्कुस्तदङ्कुरवनीकवलाभिलाषात् ॥", "ch": {"n": "वसन्ततिलका"}},
{"c": "11", "n": "98", "i": 1377, "v": "आलिङ्गितः कमलवत्करकस्त्वयाऽयं श्यामः सुमेरुशिस्वयेव नवः पयोदः । कन्दर्पमूर्धरुहमण्डनचम्पकस्रग्दामत्वदङ्गरुचिकञ्चुकितश्चकास्तु ॥", "ch": {"n": "वसन्ततिलका"}},
{"c": "11", "n": "99", "i": 1378, "v": "एतेन संमुखमिलत्करिकुम्भमुक्ताः कौक्षेयकाभिहतिभिर्विबभुर्विमुक्ताः । एतद्भुजोष्मभृशनिःसहया विकीर्णाः प्रस्वेदबिन्दव इवारिनरेन्द्रलक्ष्म्या ॥", "ch": {"n": "वसन्ततिलका"}},
{"c": "11", "n": "100", "i": 1379, "v": "आश्चर्यमस्य ककुभामवधीनवापदाजानुगाद्भुजयुगादुदितः प्रतापः । व्यापत्सदाशयविसारितसप्ततन्तुजन्मा चतुर्दश जगन्ति यशःपटश्च ॥", "ch": {"n": "वसन्ततिलका"}},
{"c": "11", "n": "101", "i": 1380, "v": "औदास्यसंविदवलम्बितशून्यमुद्रामस्मिन्दृशोर्निपतितामवगम्य भैम्याः । स्वेनैव जन्यजनतान्यमजीगमत्तां सुज्ञं प्रतीङ्गितविभावनमेव वाचः ॥", "ch": {"n": "वसन्ततिलका"}},
{"c": "11", "n": "102", "i": 1381, "v": "एतां कुमारनिपुणां पुनरप्यभाणीद्वाणी सरोजमुखि निर्भरमारभस्व । अस्मिन्नसंकुचितपङ्कजसख्यशिक्षानिष्णातदृष्टिपरिरम्भविजृम्भितानि ॥", "ch": {"n": "वसन्ततिलका"}},
{"c": "11", "n": "103", "i": 1382, "v": "प्रत्यर्थिपार्थिवपयोनिधिमाथमन्थपृथ्वीधरः पृथुरयं मथुराधिनाथः । अश्मश्रुजातमनुयाति न शर्वरीशः श्यामाङ्ककर्बुरवपुर्वदनाब्जमस्य ॥", "ch": {"n": "वसन्ततिलका"}},
{"c": "11", "n": "104", "i": 1383, "v": "बालेऽधराधरितनैकविधप्रवाले पाणौ जगद्विजयकार्मणमस्य पश्य । ज्याघातजेन रिपुराजकधूमकेतुतारायमाणमुपरज्य मणिं किणेन ॥", "ch": {"n": "वसन्ततिलका"}},
{"c": "11", "n": "105", "i": 1384, "v": "एतद्भुजारणिसमुद्भवविक्रमाग्निचिह्नं धनुर्गुणकिणः खलु धूमलेखा । जातं ययारिपरिषन्मशकार्थयाश्रुविश्राणनाय रिपुदारदृगम्बुजेभ्यः ॥", "ch": {"n": "वसन्ततिलका"}},
{"c": "11", "n": "106", "i": 1385, "v": "श्यामीकृता मृगमदैरिव माथुरीणां धौतैः कलिन्दतनयामधिमध्यदेशम् । तत्राप्तकालियमहाह्रदनाभिशोभां रोमावलीमिव विलोकयितासि भूमेः ॥", "ch": {"n": "वसन्ततिलका"}},
{"c": "11", "n": "107", "i": 1386, "v": "गोवर्धनाचलकलापिचयप्रचारनिर्वासिताहिनि घने सुरभिप्रसूनैः । तस्मिन्ननेन सह निर्विश निर्विशङ्कं वृन्दावने वनविहारकुतूहलानि ॥", "ch": {"n": "वसन्ततिलका"}},
{"c": "11", "n": "108", "i": 1387, "v": "भावी करः कररुहाङ्कुरकोरकोऽपि तद्वल्लिपल्लवचये तव सौख्यलक्ष्यः । अन्तस्त्वदास्यहृतसारतुषारभानुशोकानुकारिकरिदन्तजकङ्कणाङ्कः ॥", "ch": {"n": "वसन्ततिलका"}},
{"c": "11", "n": "109", "i": 1388, "v": "तज्जः श्रमाम्बु सुरतान्तमुदा नितान्तमुत्कण्टके स्तनतटे तव संचरिष्णुः । खञ्जन्प्रभञ्जनजनः पथिकः पिपासुः पाता कुरङ्गमदपङ्किलमप्यशङ्कम् ॥", "ch": {"n": "वसन्ततिलका"}},
{"c": "11", "n": "110", "i": 1389, "v": "पूजाविधौ मखभुजामुपयोगिनो ये विद्वत्कराः कमलनिर्मलकान्तिभाजः । लक्ष्मीमनेन दधतेऽनुदिनं वितीर्णैः ते हाटकैः स्फुटवराटकगौरगर्भाः ॥", "ch": {"n": "वसन्ततिलका"}},
{"c": "11", "n": "111", "i": 1390, "v": "वैरिश्रियं प्रतिनियुद्धमनाप्नुवन्यः किंचिन्न तृप्यति धरावलयैकवीरः । स त्वामवाप्य निपतन्मदनेषुवृन्दस्यन्दीति तृप्यतु मधूनि पिबन्निवायम् ॥", "ch": {"n": "वसन्ततिलका"}},
{"c": "11", "n": "112", "i": 1391, "v": "तस्मादियं क्षितिपतिक्रमगम्यमानमध्वानमैक्षत नृपादवतारिताक्षी । तद्भावबोधबुधतां निजचेष्टयैव व्याचक्षते स्म शिबिकानयने नियुक्ताः ॥", "ch": {"n": "वसन्ततिलका"}},
{"c": "11", "n": "113", "i": 1392, "v": "भूयोऽपि भूपमपरं प्रति भारती तां त्रस्यच्चमूरुचलचक्षुषमाचचक्षे । एतस्य काशिनृपतेस्त्वमवेक्ष्य लक्ष्मीमक्ष्णोः सुखं जनय खञ्जनमञ्जुनेत्रे ॥", "ch": {"n": "वसन्ततिलका"}},
{"c": "11", "n": "114", "i": 1393, "v": "एतस्य सावनिभुजः कुलराजधानी काशी भवोत्तरणधर्मतरिः स्मरारेः । यामागता दुरितपूरितचेतसोऽपि पापं निरस्य चिरजं विरजीभवन्ति ॥", "ch": {"n": "वसन्ततिलका"}},
{"c": "11", "n": "115", "i": 1394, "v": "आलोक्य भाविविधिकर्तृकलोकसृष्टिकष्टानि रोदिति पुरा कृपयैव रुद्रः । नामेच्छयेति मिषमात्रमधत्त यत्तां संसारतारणतरीमसृजत्पुरीं सः ॥", "ch": {"n": "वसन्ततिलका"}},
{"c": "11", "n": "116", "i": 1395, "v": "वाराणसी निविशते न वसुंधरायां तत्र स्थितिर्मखभुजां भुवने निवासः । तत्तीर्थमुक्तवपुषामत एव मुक्तिः स्वर्गात्परं पदमुदेतु मुदे तु कीदृक् ॥", "ch": {"n": "वसन्ततिलका"}},
{"c": "11", "n": "117", "i": 1396, "v": "सायुज्यमृच्छति भवस्य भवाब्धियादस्तां पत्युरेत्य नगरीं नगराजपुत्र्याः । भूताभिधानपटुमद्यतनीमवाप्य भीमोद्भवे भवतिभावमिवास्तिधातुः ॥", "ch": {"n": "वसन्ततिलका"}},
{"c": "11", "n": "118", "i": 1397, "v": "निर्विश्य निर्विरति काशिनिवासि भोगान्निर्माय नर्म च मिथो मिथुनं यथेच्छम् । गौरीगिरीशघटनाधिकमेकभावं शर्मोर्मिकञ्चुकितमञ्चति पञ्चतायाम् ॥", "ch": {"n": "वसन्ततिलका"}},
{"c": "11", "n": "119", "i": 1398, "v": "न श्रद्दधासि यदि तन्मम मौनमस्तु कथ्या निजाप्ततमयैव तवानुभूत्या । न स्यात्कनीयसितरा यदि नाम काश्या राजन्वती मुदिरमण्डनधन्वना भूः ॥", "ch": {"n": "वसन्ततिलका"}},
{"c": "11", "n": "120", "i": 1399, "v": "ज्ञानाधिकासि सुकृतान्यधिकाशि कुर्याः कार्यं किमन्यकथनैरपि यत्र मृत्योः । एकं जनाय सतताभयदानमन्यद्धन्ये वहत्यमृतसत्त्रमवारितार्थि ॥", "ch": {"n": "वसन्ततिलका"}},
{"c": "11", "n": "121", "i": 1400, "v": "भूभर्तुरस्य रतिरेधि मृगाक्षि मूर्ता सोऽयं तवास्तु कुसुमायुध एव मूर्तः । भातं च ताविव पुरा गिरिशं विराद्धमाराद्धुमाशु पुरि तत्र कृतावतारौ ॥", "ch": {"n": "वसन्ततिलका"}},
{"c": "11", "n": "122", "i": 1401, "v": "कामानुशासनशते सुतरामधीती सोऽयं रहो नखपदैर्महतु स्तनौ ते । रुष्टाद्रिजाचरणकुङ्कुमपङ्करागसंकीर्णशंकरशशाङ्ककलाङ्ककारैः ॥", "ch": {"n": "वसन्ततिलका"}},
{"c": "11", "n": "123", "i": 1402, "v": "पृथ्वीश एष नुदतु त्वदनङ्गतापमालिङ्ग्य कीर्तिचयचामरचारुचापः । सङ्ग्रामसंगतविरोधिशिरोधिदण्डखण्डिक्षुरप्रशरसंप्रसरत्प्रतापः ॥", "ch": {"n": "वसन्ततिलका"}},
{"c": "11", "n": "124", "i": 1403, "v": "वक्षस्त्वदुग्रविरहादपि नास्य दीर्णं वज्रायते पतनकुण्ठतशत्रुशस्त्रम् । तत्कन्दकन्दलतया भुजयोर्न तेजो वह्निर्नमत्यरिवधूनयनाम्बुनापि ॥", "ch": {"n": "वसन्ततिलका"}},
{"c": "11", "n": "125", "i": 1404, "v": "किं न द्रुमा जगति जाग्रति लक्षसंख्यास्तुल्योपनीतपिककाकफलोपभोगाः । स्तुत्यस्तु कल्पविटपी फलसंप्रदानं कुर्वन्स एष विबुधानमृतैकवृत्तीन् ॥", "ch": {"n": "वसन्ततिलका"}},
{"c": "11", "n": "126", "i": 1405, "v": "अस्मै करं प्रवितरन्तु नृपा न कस्मादस्यैव तत्र यदभूत्प्रतिभूः कृपाणः । दैवाद्यदा प्रवितरन्ति न ते तदैव नेदंकृपा निजकृपाणकरग्रहाय ॥", "ch": {"n": "वसन्ततिलका"}},
{"c": "11", "n": "127", "i": 1406, "v": "एतद्बलैः क्षणिकतामपि भूखुराग्रस्पर्शायुषां रयरसादसमापयद्भिः । दृक्पेयकेवलनभःक्रमणप्रवाहैर्वाहैरलुप्यत सहस्रदृगर्वगर्वः ॥", "ch": {"n": "वसन्ततिलका"}},
{"c": "11", "n": "128", "i": 1407, "v": "तद्वर्णनासमय एव समेतलोकशोभावलोकनपरा तमसौ निरासे । मानी तया गुणविदा यदनादृतोऽसौ तद्भूभृतां सदसि दुर्यशसेव मम्लौ ॥", "ch": {"n": "वसन्ततिलका"}},
{"c": "11", "n": "129", "i": 1408, "v": "सानन्तानाप्यतेजःसखनिखिलमरुत्पार्थिवान्दिष्टभाजश्चित्तेनाशाजुषस्तान्सममसमगुणान्मुञ्चती गूढभावा । पारेवाग्वर्तिरूपं पुरुषमनु चिदम्भोधिमेकं शुभाङ्गी निःसीमानन्दमासीदुपनिषदुपमा तत्परीभूय भूयः ॥", "ch": {"n": "स्रग्धरा"}},
{"c": "11", "n": "130", "i": 1409, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । शृङ्गारामृतशीतगावयमगादेकादशस्तन्महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "12", "n": "1", "i": 1410, "v": "प्रियाह्रियालम्ब्य विलम्बमाविला विलासिनः कुण्डिनमण्डनायितम् । समाजमाजग्मुरथो रथोत्तमाः तमा समुद्रादपरेऽपरे नृपाः ॥", "ch": {"n": "वंशस्थम्"}},
{"c": "12", "n": "2", "i": 1411, "v": "ततः स भैम्या ववृते वृते नृपै र्विनिःश्वसद्भिः सदसि स्वयंवरः । चिरागतैस्तर्किततद्विरागितैः स्फुरद्भिरानन्दमहार्णवैर्नवैः ॥", "ch": {"n": "वंशस्थम्"}},
{"c": "12", "n": "3", "i": 1412, "v": "चलत्पदस्तत्पदयन्त्रणेङ्गितः फुटाशयामासयति स्म राजके । श्रमं गता यानगतावपीयम् इत्युदीर्य धुर्यः कपटाज्जनीं जनः ॥", "ch": {"n": "वंशस्थम्"}},
{"c": "12", "n": "4", "i": 1413, "v": "नृपानुपक्रम्य विभूषितासनान्सनातनी सा सुषुवे सरस्वती । विहारमारभ्य सरस्वतीः सुधासरःस्वतीवार्द्रतनूरनूत्थिताः ॥", "ch": {"n": "वंशस्थम्"}},
{"c": "12", "n": "5", "i": 1414, "v": "वृणीष्व वर्णेन सुवर्णकेतकीप्रसूनवर्णादृतुपर्णमादृतम् । निजामयोध्यामपि पावनीमयं भवन्मयो ध्यायति नावनीपतिः ॥", "ch": {"n": "वंशस्थम्"}},
{"c": "12", "n": "6", "i": 1415, "v": "न पीयतां नाम चकोरजिह्वया कथंचिदेतन्मुखचन्द्रचन्द्रिका । इमां किमाचामयसे न चक्षुषी चिरं चकोरस्य भवन्मुखस्पृशी ॥", "ch": {"n": "वंशस्थम्"}},
{"c": "12", "n": "7", "i": 1416, "v": "अपां विहारे तव हारविभ्रमं करोतु नीरे पृषदुत्करस्तरन् । कठोरपीनोच्चकुचद्वयीतटत्रुट्यत्तरः सारवसारवोर्मिजः ॥", "ch": {"n": "वंशस्थम्"}},
{"c": "12", "n": "8", "i": 1417, "v": "अखानि सिन्धुः समपूरि गङ्गया कुले किलास्य प्रसभं स भन्त्स्यते । विलङ्घ्यते चास्य यशःशतैरहो सतां महत्संमुखधावि पौरुषम् ॥", "ch": {"n": "वंशस्थम्"}},
{"c": "12", "n": "9", "i": 1418, "v": "एतद्यशःक्षीरधिपूरगाहि पतत्यगाधे वचनं कवीनाम् । एतद्गुणानां गणनाङ्कपातः प्रत्यर्थिकीर्तीः खटिकाः क्षिणोति ॥", "ch": {"n": "उपजातिः"}},
{"c": "12", "n": "10", "i": 1419, "v": "भास्वद्वंशकरीरतां दधदयं वीरः कथं कथ्यतामध्युष्टापि हि कोटिरस्य समरे रोमाणि सत्त्वाङ्कुराः । नीतः संयति बन्दिभिः श्रुतिपथं यन्नामवर्णावलीमन्त्रः स्तम्भयति प्रतिक्षितिभृतां दोस्तम्भकुम्भीनसान् ॥", "ch": {"n": "शार्दूलविक्रीडितम्"}},
{"c": "12", "n": "11", "i": 1420, "v": "तादृग्दीर्घविरिञ्चिवासरविधौ जानामि यत्कर्तृतां शङ्के यत्प्रतिबिम्बमम्बुधिपयःपूरोदरे वाडवः । व्योमव्यापिविपक्षराजकयशस्ताराः पराभावुकः कासामस्य न स प्रतापतपनः पारं गिरां गाहते ॥", "ch": {"n": "शार्दूलविक्रीडितम्"}},
{"c": "12", "n": "12", "i": 1421, "v": "द्वेष्याकीर्तिकलिन्दशैलसुतया नद्यास्य यद्दोर्द्वयी कीर्तिश्रेणिमयी समागममगाद्गङ्गा रणप्राङ्गणे । तत्तस्मिन्विनिमज्ज्य बाहुजभटैरारम्भि रम्भापरीरम्भानन्दनिकेतनन्दनवनक्रीडादराडम्बरः ॥", "ch": {"n": "शार्दूलविक्रीडितम्"}},
{"c": "12", "n": "13", "i": 1422, "v": "इति श्रुतिस्वादिततद्गुणस्तुतिः सरस्वतीवाङ्मयविस्मयोत्थया । शिरस्तिरःकम्पनयैव भीमजा न तं मनोरन्वयमन्वमन्यत ॥", "ch": {"n": "वंशस्थम्"}},
{"c": "12", "n": "14", "i": 1423, "v": "युवान्तरं सा वचसामधीश्वरा स्वरामृतन्यक्कृतमत्तकोकिला । शशंस संसक्तकरैव तद्दिशा निशापतिज्ञातिमुखीमिमां प्रति ॥", "ch": {"n": "वंशस्थम्"}},
{"c": "12", "n": "15", "i": 1424, "v": "न पाण्ड्यभूमण्डनमेणलोचने विलोचनेनापि नृपं पिपाससि । शशिप्रकाशाननमेनमीक्षितुं तरङ्गयापाङ्गदिशा दृशोस्त्विषः ॥", "ch": {"n": "वंशस्थम्"}},
{"c": "12", "n": "16", "i": 1425, "v": "भुवि भ्रमित्वानवलम्बमम्बरे विहर्तुमभ्यासपरम्परापरा । अहो महावंशममुं समाश्रिता सकौतुकं नृत्यति कीर्तिनर्तकी ॥", "ch": {"n": "वंशस्थम्"}},
{"c": "12", "n": "17", "i": 1426, "v": "इतो भिया भूपतिभिर्वनं वनादटद्भिरुच्चैरटवीत्वमीयुषी । निजापि सावापि चिरात्पुनः पुरी पुनः स्वमध्यासि विलासमन्दिरम् ॥", "ch": {"n": "वंशस्थम्"}},
{"c": "12", "n": "18", "i": 1427, "v": "आसीदासीमभूमीवलयमलयजालेपनेपथ्यकीर्तिः सप्ताकूपारपारीसदनजनघनोद्गीतचापप्रतापः । वीरादस्मात्परः कः पदयुगयुगपत्पातिभूपातिभूयश्चूडारत्नोडुपत्नीकरपरिचरणामन्दनन्दन्नखेन्दुः ॥", "ch": {"n": "स्रग्धरा"}},
{"c": "12", "n": "19", "i": 1428, "v": "भङ्गाकीर्तिमषीमलीमसतमप्रत्यर्थिसेनाभटश्रेणीतिन्दुककाननेषु विलसत्यस्य प्रतापानलः । तस्मादुत्पतिताः स्फुरन्ति जगदुत्सङ्गे स्फुलिङ्गाः स्फुटं भालोद्भूतभवाक्षिभानुहुतभुग्जम्भारिदम्भोलयः ॥", "ch": {"n": "शार्दूलविक्रीडितम्"}},
{"c": "12", "n": "20", "i": 1429, "v": "एतद्दन्तिबलैर्विलोक्य निखिलामालिङ्गिताङ्गीं भुवं सङ्ग्रामाङ्गणसीम्नि जङ्गमगिरिस्तोमभ्रमाधायिभिः । पृथ्वीन्द्रः पृथुरेतदुग्रसमरप्रेक्षोपनम्रामरश्रेणीमध्यचरः पुनः क्षितिधरक्षेपाय धत्ते धियम् ॥", "ch": {"n": "शार्दूलविक्रीडितम्"}},
{"c": "12", "n": "21", "i": 1430, "v": "शशंस दासीङ्गितविद्विदर्भजामितो ननु स्वामिनि पश्य कौतुकम् । यदेष सौधाग्रनटे पटाञ्चले चलेऽपि काकस्य पदार्पणग्रहः ॥", "ch": {"n": "वंशस्थम्"}},
{"c": "12", "n": "22", "i": 1431, "v": "ततस्तदप्रस्तुतभाषितोत्थितैः सदस्तदश्वेति हसैः सदःसदाम् । स्फुटाजनि म्लानिरतोऽस्य भूपतेः सिते हि जायेत शितेः सुलक्ष्यता ॥", "ch": {"n": "वंशस्थम्"}},
{"c": "12", "n": "23", "i": 1432, "v": "ततोऽनु देव्या जगदे महेन्द्रभूपुरंदरं सा जगदेकवन्द्यया । तदार्जवावर्जिततर्जनीकया जनी कयाचित्परचित्स्वरूपया ॥", "ch": {"n": "वंशस्थम्"}},
{"c": "12", "n": "24", "i": 1433, "v": "स्वयंवरोद्वाहमहे वृणीष्व हे महेन्द्रशैलस्य महेन्द्रमागतम् । कलिङ्गजानां स्वकुचद्वयश्रिया कलिं गजानां शृणु तत्र कुम्भयोः ॥", "ch": {"n": "वंशस्थम्"}},
{"c": "12", "n": "25", "i": 1434, "v": "अयं किलायात् इतीरिपौरवाग्भयादयादस्य रिपुर्वृथा वनम् । श्रुताष्तदुत्स्वापगिरस्तदक्षाराः पठद्भिरत्रासि शुकैर्वनेऽपि सः ॥", "ch": {"n": "वंशस्थम्"}},
{"c": "12", "n": "26", "i": 1435, "v": "इतस्त्रसद्विद्रुतभूभृदुज्झिता प्रियाथ दृष्टा वनमानवीजनैः । शशंस पृष्टाद्भुतमात्मदेशजं शशित्विषः शीतलशीलतां किल ॥", "ch": {"n": "वंशस्थम्"}},
{"c": "12", "n": "27", "i": 1436, "v": "इतोऽपि किं वीरयसे न कुर्वतो नृपान्धनुर्बाणगुणैर्वशंवदान् । गुणेन शुद्धेन विधाय निर्भरं तमेनमुर्वीवलयोर्वशी वशम् ॥", "ch": {"n": "वंशस्थम्"}},
{"c": "12", "n": "28", "i": 1437, "v": "एतद्भीतारिनारी गिरिबिलविगलद्वासरा निःसरन्ती स्वक्रीडाहंसमोहग्रहिलशिशुभृशप्रार्थितोन्निद्रचन्द्रा । आक्रन्दद्भूरि यत्तन्नयनजलमिलच्चन्द्रहंसानुबिम्बप्रत्यासत्तिप्रहृष्यत्तनयविहसितैराश्वसीन्न्यश्वसीच्च ॥", "ch": {"n": "स्रग्धरा"}},
{"c": "12", "n": "29", "i": 1438, "v": "अस्मिन्दिग्विजयोद्यते पतिरयं मे स्यादिति ध्यायिनी कम्पं सात्त्विकभावमञ्चति रिपुक्षोणीन्द्रदारा धरा । अस्यैवाभिमुखं निपत्य समरे यास्यद्भिरूर्ध्वं निजः पन्था भास्वति दृश्यते बिलमयः प्रत्यर्थिभिः पार्थिवैः ॥", "ch": {"n": "शार्दूलविक्रीडितम्"}},
{"c": "12", "n": "30", "i": 1439, "v": "विद्राणे रणचत्वरादरिगणे त्रस्ते समस्ते पुनः कोपात्कोऽपि निवर्तते यदि भटः कीर्त्या जगत्युद्भटः । आगच्छन्नपि संमुखं विमुखतामेवाधिगच्छत्यसौ द्रागेतच्छुरिकारयेण ठणिति च्छिन्नापसर्पच्छिराः ॥", "ch": {"n": "शार्दूलविक्रीडितम्"}},
{"c": "12", "n": "31", "i": 1440, "v": "ततस्तदुर्वीन्द्रगुणाद्भुतादिव स्ववक्त्रपद्मेऽङ्गुलिनालदायिनी । विधीयतामाननमुद्रणेति सा जगाद वैदग्ध्यमयेङ्गितैव ताम् ॥", "ch": {"n": "वंशस्थम्"}},
{"c": "12", "n": "32", "i": 1441, "v": "अनन्तरं तामवदन्नृपान्तरं तदध्वदृक्तारतरङ्गरङ्गणा । तृणीभवत्पुष्पशरं सरस्वती स्वतीव्रतेजःपरिभूतभूतलम् ॥", "ch": {"n": "वंशस्थम्"}},
{"c": "12", "n": "33", "i": 1442, "v": "तदेव किं न क्रियते नु का क्षतिर्यदेष तद्दूतमुखेन काङ्क्षति । प्रसीद काञ्चीमयमाच्छिनत्तु ते प्रसह्य काञ्चीपुरभूपुरंदरः ॥", "ch": {"n": "वंशस्थम्"}},
{"c": "12", "n": "34", "i": 1443, "v": "मयि स्थितिर्नम्रतयैव लभ्यते दिगेव तु स्तब्धतया विलङ्घ्यते । इतीव चापं दधदाशुगं क्षिपन्नयं नयं सम्यगुपादिशद्द्विषाम् ॥", "ch": {"n": "वंशस्थम्"}},
{"c": "12", "n": "35", "i": 1444, "v": "अदःसमित्संमुखवीरयौवतत्रुटद्भुजाकम्बुमृणालहारिणी । द्विषद्गणस्त्रैणदृगम्बुनिर्झरे यशोमरालावलिरस्य खेलति ॥", "ch": {"n": "वंशस्थम्"}},
{"c": "12", "n": "36", "i": 1445, "v": "सिन्दूरद्युतिमुग्धमूर्धनि धृतस्कन्धावध्रिश्यामिके व्योमान्तस्पृशि सिन्धुरेऽस्य समरारम्भोद्धुरे धावति । जानीमो नु यदि प्रदोषतिमिरव्यामिश्रसंध्याधियेवास्तं यान्ति समस्तबाहुजभुजातेजःसहस्रांशवः ॥", "ch": {"n": "शार्दूलविक्रीडितम्"}},
{"c": "12", "n": "37", "i": 1446, "v": "हित्वा दैत्यरिपोरुरः स्वभवनं शून्यत्वदोषस्फुटासीदन्मर्कटकीटकृत्रिमसितच्छत्त्रीभवत्कौस्तुभम् । उज्झित्वा निजसद्म पद्ममपि तद्व्यक्तावनद्धीकृतं लूतातन्तुभिरन्तरद्य भुजयोः श्रीरस्य विश्राम्यति ॥", "ch": {"n": "शार्दूलविक्रीडितम्"}},
{"c": "12", "n": "38", "i": 1447, "v": "सिन्धोर्जैत्रमयं पवित्रमसृजत्तत्कीर्तिपूर्ताद्भुतं यत्र स्नान्ति जगन्ति सन्ति कवयः केवा न वाचंयमाः । यद्बिन्दुश्रियमिन्दुरञ्चति जलं चाविश्य दृश्येतरो यस्यासौ जलदेवतास्फटिकभूर्जागर्ति यागेश्वरः ॥", "ch": {"n": "शार्दूलविक्रीडितम्"}},
{"c": "12", "n": "39", "i": 1448, "v": "अन्तःसंतोषबाष्पैः स्थगयति न दृशस्ताभिराकर्णयिष्यन्नङ्गे नानस्तिरोमा रचयति पुलकश्रेणिमानन्दकन्दाम् । न क्षोणीभङ्गभीरुः कलयति च शिरःकम्पनं तन्न विद्मः शृण्वन्नेतस्य कीर्तीः कथमुरगपतिः प्रीतिमाविष्करोति ॥", "ch": {"n": "स्रग्धरा"}},
{"c": "12", "n": "40", "i": 1449, "v": "आचूडाग्रममज्जयज्जयपटुर्यच्छल्यदण्डानयं संरम्भे रिपुराजकुञ्जरघटाकुम्भस्थलेषु स्थिरान् । सा सेवास्य पृथुः प्रसीदति तया नास्मै कुतस्त्वत्कुचस्पर्धागर्धिषु तेषु तान्धृतवते दण्डान्प्रदण्डानपि ॥", "ch": {"n": "शार्दूलविक्रीडितम्"}},
{"c": "12", "n": "41", "i": 1450, "v": "स्मितश्रिया सृक्कणि लीयमानयावितीर्णया तद्गुणशर्मणेव सा । उपाहसत्कीर्त्यमहत्त्वमेव तं गिरां हि पारे निषधेन्द्रवैभवम् ॥", "ch": {"n": "वंशस्थम्"}},
{"c": "12", "n": "42", "i": 1451, "v": "निजाक्षिलक्ष्मीहसितैणशावकामसावभाणीदपरं परंतपम् । पुरैव तद्दिग्वलनश्रियां भुवा भ्रुवा विनिर्दिश्य सभासभाजितम् ॥", "ch": {"n": "वंशस्थम्"}},
{"c": "12", "n": "43", "i": 1452, "v": "कृपा नृपाणामुपरि क्वचिन्न ते नतेन हा हा शिरसा रसादृशाम् । भवन्तु तावत्तव लोचनाञ्चला निपेयनेपालनृपालपालयः ॥", "ch": {"n": "वंशस्थम्"}},
{"c": "12", "n": "44", "i": 1453, "v": "ऋजुत्वमौनश्रुतिपारगामिता यदीयमेतत्परमेव हिंसितुम् । अतीव विश्वासविधायि चेष्टितं बहुर्महानस्य स दाम्भिकः ॥", "ch": {"n": "वंशस्थम्"}},
{"c": "12", "n": "45", "i": 1454, "v": "शरः रिपूनवाप्यापि गतोऽवकीर्णितामयं न यावज्जनरञ्जनव्रती । भृशं विरक्तानपि रक्तवत्तरान्निकृत्त्य यत्तानसृजासृजद्युधि ॥"},
{"c": "12", "n": "46", "i": 1455, "v": "पतत्येतत्तेजोहुतभुजि कदाचिद्यदि तदा पतङ्गः स्यादङ्गीकृततमपतङ्गापदुदयः । यशोऽमुष्येवोपार्जयितुमसमर्थेन विधिना कथंचित्क्षीराम्भोनिधिरपि कृतस्तत्प्रतिनिधिः ॥", "ch": {"n": "शिखरिणी"}},
{"c": "12", "n": "47", "i": 1456, "v": "यावत्पौलस्त्यवास्तूभवदुभयहरिल्लोमलेखोत्तरीये सेतुप्रालेयशैलौ चरति नरपतेस्तावदेतस्य कीर्तिः । यावत्प्राक्प्रत्यगाशापरिवृढनगरारम्भणस्तम्भमुद्रावद्री संध्यापताकारुचिरचितशिखाशोणशोभावुभौ च ॥", "ch": {"n": "स्रग्धरा"}},
{"c": "12", "n": "48", "i": 1457, "v": "युद्ध्वा चाभिमुखं रणस्य चरणस्यैवादसीयस्य वा बुद्ध्वाऽन्तः स्वपरान्तरं निपततामुन्मुच्य बाणावलीः । छिन्नं वावनतीभवन्निजभियः खिन्नं भरेणाथ वा राज्ञानेन हठाद्विलोठितमभूद्भूमावरीणां शिरः ॥", "ch": {"n": "शार्दूलविक्रीडितम्"}},
{"c": "12", "n": "49", "i": 1458, "v": "न तूणादुद्धारे न गुणघटने नाश्रुतिशिखं समाकृष्टौ दृष्टिर्न वियति न लक्ष्ये न च भुवि । नृणां पश्यत्यस्य क्वचन विशिखान्किं तु पतितद्विषद्वक्षःश्वभ्रैरनुमितिरसून्गोचरयति ॥", "ch": {"n": "शिखरिणी"}},
{"c": "12", "n": "50", "i": 1459, "v": "दमस्वसुश्चित्तमवेत्य हासिका जगाद देवीं कियदस्य वक्ष्यसि । भण प्रभूते जगति स्थिते गुणैरिहाप्यते संकटवासयातना ॥", "ch": {"n": "वंशस्थम्"}},
{"c": "12", "n": "51", "i": 1460, "v": "ब्रवीति दासीह किमप्यसंगतं ततोऽपि नीचेयमति प्रगल्भते । अहो सभा साधुरितीरिणः क्रुधा न्यषेधदेतत्क्षितिपानुगाञ्जनः ॥", "ch": {"n": "वंशस्थम्"}},
{"c": "12", "n": "52", "i": 1461, "v": "अथान्यमुद्दिश्य नृपं कृपामयी मुखेन तद्दिङ्मुखसंमुखेन सा । दमस्वसारं वदति स्म देवता गिरामिलाभूवदतिस्मरश्रियम् ॥", "ch": {"n": "वंशस्थम्"}},
{"c": "12", "n": "53", "i": 1462, "v": "विलोचनेन्दीवरवासवासितैः सितैरपाङ्गाध्वगचन्द्रिकाञ्चलैः । त्रपामपाकृत्य निभान्निभालय क्षितिक्षितिं मालयमालयं रुचः ॥", "ch": {"n": "वंशस्थम्"}},
{"c": "12", "n": "54", "i": 1463, "v": "इमं परित्यज्य परं रणादरिः स्वमेव भग्नः शरणं मुधाविशत् । न वेत्ति यत्त्रातुमितः कृतस्मयो न दुर्गया शैलभुवापि शक्यते ॥", "ch": {"n": "वंशस्थम्"}},
{"c": "12", "n": "55", "i": 1464, "v": "अनेन राज्ञार्थिषु दुर्भगीकृतो भवन्घनध्वानजरत्नमेदुरः । तथा विदूराद्रिरदूरतां गमी यथा स गामी तव केलिशैलताम् ॥", "ch": {"n": "वंशस्थम्"}},
{"c": "12", "n": "56", "i": 1465, "v": "नम्रप्रत्यर्थिपृथ्वीपतिमुखकमलम्लानताभृङ्गजातच्छायान्तःपातचन्द्रायितचरणनखश्रेणिरैणेयनेत्रे । दृप्तारिप्राणवातामृतरसलहरीभूरिपानेन पीनं भूलोकस्यैष भर्ता भुजभुजगयुगं सांयुगीनं बिभर्ति ॥", "ch": {"n": "स्रग्धरा"}},
{"c": "12", "n": "57", "i": 1466, "v": "अध्याहारः स्मरहरशिरश्चन्द्रशेषस्य शेषस्याहेर्भूयः फणसमुचितः काययष्टीनिकायः । दुग्धाम्भोधेर्मुनिचुलकनत्रासनाशाभ्युपायः कायव्यूहः क्व जगति न जागर्त्यदःकीर्तिपूरः ॥", "ch": {"n": "मन्दाक्रान्ता"}},
{"c": "12", "n": "58", "i": 1467, "v": "राज्ञामस्य शतेन किं कलयतो हेतिं शतघ्नीं कृतं लक्षैर्लक्षभिदो दशैव जयतः पद्मानि पद्मैरलम् । कर्तुं सर्वपरिच्छिदः किमपि नो शक्यं परार्धेन वा तत्संख्यापगमं विनास्ति न गतिः काचिद्बतैतद्द्विषाम् ॥", "ch": {"n": "शार्दूलविक्रीडितम्"}},
{"c": "12", "n": "59", "i": 1468, "v": "वयस्ययाकूतविदा दमस्वसुः स्मितं वितत्याभिदधेऽथ भारती । इतः परेषामपि पश्य याचतां भवन्मुखेन स्वनिवेदनत्वराम् ॥", "ch": {"n": "वंशस्थम्"}},
{"c": "12", "n": "60", "i": 1469, "v": "कृतात्र देवी वचनाधिकारिणी त्वमुत्तरंदासि ददासि कासती । इतीरिणस्तन्नृपपारिपार्श्विकान्स्वभर्तुरेव भ्रुकुटिर्न्यवर्तयत् ॥", "ch": {"n": "वंशस्थम्"}},
{"c": "12", "n": "61", "i": 1470, "v": "धराधिराजं निजगाद भारती तदुन्मुखेषद्वलिताङ्गसूचितम् । दमस्वसारं प्रति सारवत्तरं कुलेन शीलेन च राजसूचितम् ॥", "ch": {"n": "वंशस्थम्"}},
{"c": "12", "n": "62", "i": 1471, "v": "कुतः कृतैवं वरलोकमागतं प्रति प्रतिज्ञाऽनवलोकनाय ते । अपीयमेनं मिथिलापुरंदरं निपीय दृष्टिः शिथिलास्तु ते वरम् ॥", "ch": {"n": "वंशस्थम्"}},
{"c": "12", "n": "63", "i": 1472, "v": "न पाहि पाहीति यदब्रवीदमुं ममौष्ठ तेनैवमभूदिति क्रुधा । रणक्षितावस्य विरोधिमूर्धभिर्विदश्य दन्तैर्निजमोष्ठमास्यते ॥", "ch": {"n": "वंशस्थम्"}},
{"c": "12", "n": "64", "i": 1473, "v": "भुजेऽपसर्पत्यपि दक्षिणे गुणं सहेषुणादाय पुरःप्रसर्पिणे । धनुः परीरम्भमिवास्य संमदान्महाहवे वामबाहवे ॥", "ch": {"n": "वंशस्थम्"}},
{"c": "12", "n": "65", "i": 1474, "v": "अस्योर्वीरमणस्य पाऋवणविधुद्वैराज्यसज्जं यशः सर्वाङ्गोज्ज्वलशर्वपर्वतसितश्रीगर्वनिर्वासि यत् । तत्कम्बुप्रतिबिम्बितं किमु शरत्पर्जन्यराजिश्रियः पर्यायः किमु दुग्धसिन्धुपयसां सर्वानुवादः किमु ॥", "ch": {"n": "शार्दूलविक्रीडितम्"}},
{"c": "12", "n": "66", "i": 1475, "v": "निस्त्रिंशत्रुटितारिवारणघटाकुम्भास्तिकूटावटस्थानस्थायुकमौक्तिकोत्करकिरः कैरस्य नायं करः । उन्नीतश्चतुरङ्गसैन्यसमरत्वङ्गत्तुरंगक्षुरक्षुण्णासु क्षितिषु क्षिपन्निव यशः क्षोणीजबीजव्रजम् ॥", "ch": {"n": "शार्दूलविक्रीडितम्"}},
{"c": "12", "n": "67", "i": 1476, "v": "अर्थिभ्रंशबहूभवत्फलभरव्याजेन कुब्जायितः सत्यस्मिन्नतिदानभाजि कथमप्यास्तां स कल्पद्रुमः । आस्ते निर्व्ययरत्नसंपदुदयोदग्रः कथं याचकश्रेणीवर्जनदुर्यशोनिबिडितव्रीडस्तु रत्नाचलः ॥", "ch": {"n": "शार्दूलविक्रीडितम्"}},
{"c": "12", "n": "68", "i": 1477, "v": "सृजामि किं विघ्नमिदंनृपस्तुतावितीङ्गितैः पृच्छति तां सखीजने । स्मिताय वक्त्रं यदवक्रयद्वधूस्तदेव वैमुख्यमलक्षि तन्नृपे ॥", "ch": {"n": "वंशस्थम्"}},
{"c": "12", "n": "69", "i": 1478, "v": "दृशास्य निर्दिश्य नरेश्वरान्तरं मधुस्वरा वक्तुमधीश्वरा गिराम् । अनूपयामास विदर्भजाश्रुती निजास्यचन्द्रस्य सुधाभिरुक्तिभिः ॥", "ch": {"n": "वंशस्थम्"}},
{"c": "12", "n": "70", "i": 1479, "v": "स कामरूपाधिप एष हा त्वया न कामरूपाधिक ईक्ष्यतेऽपि यः । त्वमस्य सा योग्यतमासि वल्लभा सुदुर्लभा यत्प्रतिमल्लभा परा ॥", "ch": {"n": "वंशस्थम्"}},
{"c": "12", "n": "71", "i": 1480, "v": "अकर्णधाराशुगसंभृशाङ्गतां गतैररित्रेण विनास्य वैरिभिः । विधाय यावत्तरणेर्भिदामहो निमज्ज्य तीर्णः समरे भवार्णवः ॥", "ch": {"n": "वंशस्थम्"}},
{"c": "12", "n": "72", "i": 1481, "v": "यदस्य भूलोकभुजो भुजोष्मभिस्तपर्तुरेव क्रियतेऽरिवेश्मनि । प्रपां न तत्रारिवधूस्तपस्विनी ददातु नेत्रोत्पलवासिभिर्जलैः ॥", "ch": {"n": "वंशस्थम्"}},
{"c": "12", "n": "73", "i": 1482, "v": "एतद्दत्तासिघातस्रवदसृगसुहृद्वंशसार्द्रेन्धनैतद्दोरुद्दामप्रतापज्वलदनलमिलद्भूमधूमभ्रमाय । एतद्दिग्जैत्रयात्रासमसमरभरं पश्यतः कस्य नासीदेतन्नासीरवाजिव्रजखुरजरजोराजिराजिस्थलीषु ॥", "ch": {"n": "स्रग्धरा"}},
{"c": "12", "n": "74", "i": 1483, "v": "क्षीरोदन्वदपाः प्रमथ्य मथितादेशेऽमरैर्निर्मिते स्वाक्रम्यं सृजतस्तदस्य यशसः क्षीरोदसिंहासनम् । केषां नाजनि वा जनेन जगतामेतत्कवित्वामृतस्रोतःप्रोतपिपासुकर्णकलसीभाजाभिषेकोत्सवः ॥", "ch": {"n": "शार्दूलविक्रीडितम्"}},
{"c": "12", "n": "75", "i": 1484, "v": "सभिति पतिनिपाताकर्णनद्रागदीर्णप्रतिनृपतिमृगाक्षीलक्षवक्षःशिलासु । रचितलिपिरिवोरस्ताडनव्यस्तहस्तप्रखरनखरटङ्कैरस्य कीर्तिप्रशस्तिः ॥", "ch": {"n": "मालिनी"}},
{"c": "12", "n": "76", "i": 1485, "v": "विधाय ताम्बूलपुटीं कराङ्कगां बभाण ताम्बूलकरङ्कवाहिनी । दमस्वसुर्भावमवेत्य भारतीं नयानया वक्त्रपरिश्रमं शमम् ॥", "ch": {"n": "वंशस्थम्"}},
{"c": "12", "n": "77", "i": 1486, "v": "समुन्मुखीकृत्य बभार भारती रतीशकल्पेऽन्यनृपे निजं भुजम् । ततस्त्रसद्बालपृषद्विलोचनां शशंस संसज्जनरञ्जनीं जनीम् ॥", "ch": {"n": "वंशस्थम्"}},
{"c": "12", "n": "78", "i": 1487, "v": "अयं गुणौघैरनुरज्यदुत्कलो भवन्मुखालोकरसोत्कलोचनः । स्पृशन्तु रूपामृतवापि नन्वमुं तवापिदृक्तारतरङ्गभङ्गयः ॥", "ch": {"n": "वंशस्थम्"}},
{"c": "12", "n": "79", "i": 1488, "v": "अनेन सर्वार्थिकृतार्थताकृताहृतार्थिनौ कामगवीसुरद्रुमौ । मिथः पयःसेचनपल्लवाशने प्रदाय दानव्यसनं समाप्नुतः ॥", "ch": {"n": "वंशस्थम्"}},
{"c": "12", "n": "80", "i": 1489, "v": "नृपः कराभ्यामुदतोलयन्निजे नृपानयं यान्पततः पदद्वये । तदीयचूडाकुरुविन्दरश्मिभिः स्फुटेयमेतत्करपादरञ्जना ॥", "ch": {"n": "वंशस्थम्"}},
{"c": "12", "n": "81", "i": 1490, "v": "यत्कस्यामपि भानुमान्न ककुभि स्थेमानमालम्बते जातं यद्धनकाननैकशरणप्राप्तेन दावाग्निना । एषैतद्भुजतेजसा विजितयोस्तावत्तयोरौचिती धिक्तं वाडवमम्भसि द्विषि भिया येन प्रविष्टं पुनः ॥", "ch": {"n": "शार्दूलविक्रीडितम्"}},
{"c": "12", "n": "82", "i": 1491, "v": "अमुष्योर्वीभर्तुः प्रसृमरचमूसिन्धुरभवैरवैमि प्रारब्धे वमथुभिरवश्यायसमये । न कम्पन्तामन्तः प्रतिनृपभटा म्लायतु न तद्वधूवक्त्राम्भोजं भवतु न स तेषां कुदिवसः ॥", "ch": {"n": "शिखरिणी"}},
{"c": "12", "n": "83", "i": 1492, "v": "आत्मन्यस्य समुच्छ्रितीकृतगुणस्याहोतरामौचिती यद्गाट्रान्तरवर्जनादजनयद्भूजानिरेष द्विषाम् । भूयोऽहं क्रियते स्म येन च हृदा स्कन्धो न यश्चानमत्तन्मर्माणि दलंदलं समिदलंकर्मीणबाणव्रजः ॥", "ch": {"n": "शार्दूलविक्रीडितम्"}},
{"c": "12", "n": "84", "i": 1493, "v": "दूरं गौरगुणैरहंकृतिभृतां जैत्राङ्ककारे चरत्येतद्दोर्यशसि प्रयाति कुमुदं बिभ्यन्न निद्रां निशि । धम्मिल्ले तव मल्लिकासुमनसां माल्यं भिया लीयते पीयूषस्रवकैतवाद्धृतदरः शीतद्युतिः स्विद्यति ॥", "ch": {"n": "शार्दूलविक्रीडितम्"}},
{"c": "12", "n": "85", "i": 1494, "v": "एतद्गन्धगजस्तृषाम्भसि भृशं कण्ठान्तमज्जत्तनुः फेनैः पाण्डुरितः स्वदिक्करिजयक्रीडायशःस्पर्धिभिः । दन्तद्वन्द्वजलानुबिम्बनचतुर्दन्तः कराम्भोवमिव्याजादभ्रमुवल्लभेन विरहं निर्वापयत्यम्बुधेः ॥", "ch": {"n": "शार्दूलविक्रीडितम्"}},
{"c": "12", "n": "86", "i": 1495, "v": "अथैतदुर्वीपतिवर्णनाद्भुतं न्यमीलदास्वादयितुं हृदीव सा । मधुस्रजा नैषधनामजापिनी स्फुटीभवद्ध्यानपुरःस्फुरन्नला ॥", "ch": {"n": "वंशस्थम्"}},
{"c": "12", "n": "87", "i": 1496, "v": "प्रशंसितुं संसदुपान्तरञ्जिनं श्रिया जयन्तं जगतीश्वरं जिनम् । गिरः प्रतस्तार पुरावदेव ता दिनान्तसंध्यासमयस्य देवता ॥", "ch": {"n": "वंशस्थम्"}},
{"c": "12", "n": "88", "i": 1497, "v": "तथाधिकुर्या रुचिरे चिरेप्सिता यथोत्सुकः सम्प्रति संप्रतीच्छति । अपाङ्गरङ्गस्थललास्यलम्पटाः कटाक्षधारास्त्व कीकटाधिपः ॥", "ch": {"n": "वंशस्थम्"}},
{"c": "12", "n": "89", "i": 1498, "v": "इदंयशांसि द्विषतः सुधारुचः किमङ्कमेतद्द्विषातः किमाननम् । यशोभिरस्याखिललोकधाविभिर्विभीषिता धावति तामसी मसी ॥", "ch": {"n": "वंशस्थम्"}},
{"c": "12", "n": "90", "i": 1499, "v": "इदंनृपप्रार्थिभिरुज्झितोऽर्थिभिर्मणिप्ररोहेण विवृध्य रोहणः । कियद्दिनैरम्बरमावरिष्यते मुधा मुनिर्विन्ध्यमरुन्ध भूधरम् ॥", "ch": {"n": "वंशस्थम्"}},
{"c": "12", "n": "91", "i": 1500, "v": "भूशक्रस्य यशांसि विक्रमभरेणोपाऋजितानि क्रमादेतस्य स्तुमहे महेमरदनस्पर्धीनि कैरक्षरैः । लिम्पद्भिः कृतकं कृतोऽपि रजतं राज्ञां यशःपारदैरस्य स्वर्णगिरिः प्रतापदहनैः स्वर्णं पुनर्निर्मितः ॥", "ch": {"n": "शार्दूलविक्रीडितम्"}},
{"c": "12", "n": "92", "i": 1501, "v": "यद्भर्तुः कुरुतेऽभिषेणनमयं शक्रो भुवः सा ध्रुवं दैग्दाहैरिव भस्मभिर्मघवता वृष्टैर्धृतोद्धूलना । शंभोर्मा बत सांधिवेलनटनं भाजि व्रतं द्रागिति क्षोणी नृत्यति मूर्तिरष्टवपुषोऽसृग्वृष्टिसंध्याधिया ॥", "ch": {"n": "शार्दूलविक्रीडितम्"}},
{"c": "12", "n": "93", "i": 1502, "v": "प्रागेतद्वपुरामुखेन्दु सृजतः स्रष्टुः समस्तस्त्विषां कोशः शोषमगादगाधजगतीशिल्पेऽप्यनल्पायितः । निश्शेषद्युतिमण्डलव्ययवशादीषलभैरेष वा शेषः केशमयः किमन्धतमसस्तोभैस्ततो निर्मितः ॥", "ch": {"n": "शार्दूलविक्रीडितम्"}},
{"c": "12", "n": "94", "i": 1503, "v": "तत्तद्दिग्जैत्रयात्रोद्धुरतुरगखुराग्रोद्धतैरन्धकारं निर्वाणारिप्रतापानलजमिव सृजत्येष राजा रजोभिः । भूगोलच्छायमायामयगणितविदुन्नेयकायोऽभियाभूदेतत्कीर्तिप्रतानैर्विधुभिरिव युधे राहुराहूयमानः ॥", "ch": {"n": "स्रग्धरा"}},
{"c": "12", "n": "95", "i": 1504, "v": "आस्ते दामदोरीयामियमुदरदरीं यावलम्ब्य त्रिलोकी संमातुं शक्नुवन्ति प्रथिमभरवशादत्र नैतद्यशांसि । तामेनां पूरयित्वा निरगुरिव मधुध्वंसिनः पाण्डुपद्मच्छद्मापन्नानितानिद्विपदशनसनाभीनि नाभीपथेन ॥", "ch": {"n": "स्रग्धरा"}},
{"c": "12", "n": "96", "i": 1505, "v": "अस्यासिर्भुजगः स्वकोशसुषिराकृष्टः स्फुरत्कृष्णिमा कम्पोन्मीलदराललीलवलनस्तेषां भिये भूभुजाम् । सङ्ग्रामेषु निजाङ्गुलीमयमहासिद्धाषधीवीरुधः पर्वास्ये विनिवेश्य जाङ्गुलिकता यैर्नाम नालम्बिता ॥", "ch": {"n": "शार्दूलविक्रीडितम्"}},
{"c": "12", "n": "97", "i": 1506, "v": "यः पृष्ठं युधि दर्शयत्यरिभटश्रेणीषु यो वक्रतामस्मिन्नेव बिभर्ति यञ्च किरति कूरध्वनिं निष्ठुरः । दोषं तस्य तथाविधस्य भजतश्चापस्य गृह्णन्गुणं विख्यातः स्फुटमेक एष नृपतिः सीमा गुणग्राहिणाम् ॥", "ch": {"n": "शार्दूलविक्रीडितम्"}},
{"c": "12", "n": "98", "i": 1507, "v": "अस्यारिप्रकरः शरश्च नृपतेः संख्ये पतन्तावुभौ सीत्कारं च न संमुखौ रचयतः कम्पं च न प्राप्नुतः । तद्युक्तं न पुनर्निवृत्तिरुभयोर्जागर्ति यन्मुक्तयोरेकस्तत्र भिनत्ति मित्रमपरश्चामित्रमित्यद्भुतम् ॥", "ch": {"n": "शार्दूलविक्रीडितम्"}},
{"c": "12", "n": "99", "i": 1508, "v": "धूलीभिर्दिवमन्धयन्बधिरयन्नाशाः खुराणां रवैर्वातं संयति खञ्जयञ्जवजवैस्तोत्ṝन्गुणैर्मूकयन् । धर्माराधनसंनियुक्तजगता राज्ञामुनाधिष्ठितः सान्द्रोत्फालमिषाद्विगायति पदा स्प्रष्टुं तुरंगोऽपि गाम् ॥", "ch": {"n": "शार्दूलविक्रीडितम्"}},
{"c": "12", "n": "100", "i": 1509, "v": "एतेनोत्कृत्तकण्ठप्रतिसुभटनटारब्धनाट्याद्भुतानां कष्टं द्रष्टैव नाभूद्भुवि समरसमालोकिलोकास्पदेऽपि । अश्वैरस्वैरवेगैः कृतखुरखुरलीमङ्क्षुविक्षुद्यमानक्ष्मापृष्ठोत्तिष्ठदन्धंकरणरणधुरारेणुधारान्धकारात् ॥", "ch": {"n": "स्रग्धरा"}},
{"c": "12", "n": "101", "i": 1510, "v": "उन्मीलल्लीलनीलोत्पलदलदलनामोदमेदस्विपूरक्रोडक्रीडद्द्विजालीगरुदुदितमरुत्स्फालवाचालवीचिः । एतेनाखानि शाखानिवहनवहरित्पर्णपूर्णद्रुमालीव्यालीढोपान्तशान्तव्यथपथिकदृशां दत्तरागस्तडागः ॥", "ch": {"n": "स्रग्धरा"}},
{"c": "12", "n": "102", "i": 1511, "v": "वृद्धो वार्धिरसौ तरङ्गवलिभं बिभ्रद्वपुः पाण्डुरं हंसालीपलितेन यष्टिकलितस्तावद्वयोर्बंहिमा । बिभ्रच्चन्द्रिकया च कं विकचया योग्यस्फुरत्संगतं स्थाने स्नानविधायिधार्मिकशिरोनत्यापि नित्यादृतः ॥", "ch": {"n": "शार्दूलविक्रीडितम्"}},
{"c": "12", "n": "103", "i": 1512, "v": "तस्मिन्नेतेन यूना सह विहर पयःकेलिवेलासु बाले नालेनास्तु त्वदक्षिप्रतिफलनभिदा तत्र नीलोत्पलानाम् । तत्पाथोदेवतानां विशतु तव तनुच्छायमेवाधिकारे तत्फुल्लाम्भोजराज्ये भवतु च भवदीयाननस्याभिषेकः ॥", "ch": {"n": "स्रग्धरा"}},
{"c": "12", "n": "104", "i": 1513, "v": "एतत्कीर्तिविवर्तधौतनिखिलत्रैलोक्यनिर्वासितैर्विश्रान्तिः कलिता कथासु जगतां श्यामैः समग्रैरपि । जज्ञे कीर्तिमयादहो भयभरैरस्मादकीर्तिः पुनः सायन्नास्य कथापथेऽपि मलिनच्छाया बबन्ध स्थितिम् ॥", "ch": {"n": "शार्दूलविक्रीडितम्"}},
{"c": "12", "n": "105", "i": 1514, "v": "अथावदद्भीमसुतेङ्गितात्सखी जनैरकीर्तिर्यदि वास्य नेष्यते । मयापि सा तत्खलु नेष्यते परं सभाश्रवःपूरतमालवल्लिताम् ॥", "ch": {"n": "वंशस्थम्"}},
{"c": "12", "n": "106", "i": 1515, "v": "अस्य क्षोणिपतेः पराऋधपरया लक्षीकृताः संख्यया प्रज्ञाचक्षुरवेक्ष्यमाणतिमिरप्रख्याः किलाकीर्तयः । गीयन्ते स्वरमष्टमं कलयता जातेन वन्ध्योदरान्मूकानां प्रकरेण कूर्मरमणीदुग्धोदधे रोधसि ॥", "ch": {"n": "शार्दूलविक्रीडितम्"}},
{"c": "12", "n": "107", "i": 1516, "v": "तदक्षरैः सस्मितविस्मिताननां निपीय तामीक्षणभङ्गिभिः सभाम् । इहास्य हास्यं किमभून्नवेति तं विदर्भजा भूपमपि न्यभालयत् ॥", "ch": {"n": "वंशस्थम्"}},
{"c": "12", "n": "108", "i": 1517, "v": "नलान्यवीक्षां विदधे दमस्वसुः कनीनिकागः खलु नीलिमालयः । चकार सेवां शुचिरक्ततोचितां मिलन्नपाङ्गः सविधे तु नैषधे ॥", "ch": {"n": "वंशस्थम्"}},
{"c": "12", "n": "109", "i": 1518, "v": "दृशा नलस्य श्रुतिचुम्बिनेषुणा करेऽपि चक्रच्छलनम्रकार्मुकः । स्मरः पराङ्गैरनुकल्प्य धन्वितां जनीमनङ्गः स्वयमार्दयत्ततः ॥", "ch": {"n": "वंशस्थम्"}},
{"c": "12", "n": "110", "i": 1519, "v": "उत्कण्टका विलसदुज्ज्वलपत्रराजिरामोदभागनपरागतराऽतिगौरी । रुद्रक्रुधस्तदरिकामधिया नले सा वासार्थितामधृत काञ्चनकेतकीव ॥", "ch": {"n": "वसन्ततिलका"}},
{"c": "12", "n": "111", "i": 1520, "v": "तन्नालीकनले चलेतरमनाः साम्यान्मनागप्यभूदप्यग्रे चतुरः स्थितान्न चतुरा पातुं दृशा नैषधान् । आनन्दाम्बुनिधौ निमज्ज्य नितरां दूरं गता तत्तलालंकारीभवनाज्जनाय ददती पातालकन्याभ्रमम् ॥", "ch": {"n": "शार्दूलविक्रीडितम्"}},
{"c": "12", "n": "112", "i": 1521, "v": "सर्वस्वं चेतसस्तां नृपतिरपि दृशे प्रीतिदायं प्रदाय प्रापत्तद्दृष्टिमिष्टातिथिममरदुरापामपाङ्गोत्तरङ्गम् । आनन्दान्ध्येन वन्ध्यानकृत तदपराकूतपातान्स रत्याः पत्या पीयूषधारावलनविरचितेनाशुगेनाशु लीढः ॥", "ch": {"n": "स्रग्धरा"}},
{"c": "12", "n": "113", "i": 1522, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तस्य द्वादश एष मातृचरणाम्भोजालिमौलेर्महाकाव्येऽयं व्यगलन्नलस्य चरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "13", "n": "1", "i": 1523, "v": "कल्पद्रुमान्परिमला इव भृङ्गमालामात्माश्रयामखिलनिन्दनशाखिवृन्दात् । तां राजकादपगमय्य विमानधुर्या निन्युर्नलाकृतिधरानथ पञ्चवीरान् ॥", "ch": {"n": "वसन्ततिलका"}},
{"c": "13", "n": "2", "i": 1524, "v": "साक्षात्कृताखिलजगज्जनताचरित्रा तत्राधिनाथमधिकृत्य दिवस्तथा सा । ऊचे यथा स च शचीपतिरभ्यधायि प्राकाशि तस्य न च नैषधकायमाया ॥", "ch": {"n": "वसन्ततिलका"}},
{"c": "13", "n": "3", "i": 1525, "v": "ब्रूमः किमस्य वरवर्णिनि वीरसेनोद्भूतिं द्विषद्बलविजित्वरपौरुषस्य । सेनाचरीभवदिभाननदानवारिवासेन यस्य जनितासुरभीरणश्रीः ॥", "ch": {"n": "वसन्ततिलका"}},
{"c": "13", "n": "4", "i": 1526, "v": "शुभ्रांशुहारगणहारिपयोधराङ्कचुम्बीन्द्रचापखचितद्युमणिप्रभाभिः । अन्वास्यते समिति चामरवाहिनीभिर्यात्रासु चैष बहुलाभरणार्चिताभिः ॥", "ch": {"n": "वसन्ततिलका"}},
{"c": "13", "n": "5", "i": 1527, "v": "क्षोणीभृतामतुलकर्कशविग्रहाणामुद्दामदर्पहरिकुञ्जरकोटिभाजाम् । पक्षच्छिदामयमुदग्रबलो विधाय मग्नं विपज्जलनिधौ जगदुज्जहार ॥", "ch": {"n": "वसन्ततिलका"}},
{"c": "13", "n": "6", "i": 1528, "v": "भूमीभृतः समिति जिष्णुमपव्यपायं जानीहि न त्वमघवन्तममुं कथंचित् । गुप्तं घटप्रतिभटस्तनि बाहुनेत्रं नालोकसेऽतिशयमद्भुतमेतदीयम् ॥", "ch": {"n": "वसन्ततिलका"}},
{"c": "13", "n": "7", "i": 1529, "v": "लेखा नितम्बिनि बलादिसमृद्धराज्यप्राज्योपभोगपिशुना दधते सरागम् । एतस्य पाणिचरणं तदनेन पत्या सार्धं शचीव हरिणा मुदमुद्वहस्व ॥", "ch": {"n": "वसन्ततिलका"}},
{"c": "13", "n": "8", "i": 1530, "v": "आकर्ण्य तुल्यमखिलां सुदती लगन्तीमाखण्डलेऽपि च नलेऽपि च वाचमेताम् । रूपं समानमुभयत्र विगाहमाना श्रोत्रान्न निर्णयमवापदसौ न नेत्रात् ॥", "ch": {"n": "वसन्ततिलका"}},
{"c": "13", "n": "9", "i": 1531, "v": "शक्रः किमेष निषाधाधिपतिः स वेति दोलायमानमनसं परिभाव्य भैमीम् । निर्दिश्य तत्र पवनस्य सखायमस्यां भूयोऽसृजद्भगवती वचसः स्रजं सा ॥", "ch": {"n": "वसन्ततिलका"}},
{"c": "13", "n": "10", "i": 1532, "v": "एष प्रतापनिधिरुद्गतिमान्सदाऽयं किं नाम्नार्जितमनेन धनंजयेन । हेम प्रभूतमधिगच्छ शुचेरमुष्मानास्येव कस्यचन भास्वररूपसंपत् ॥", "ch": {"n": "वसन्ततिलका"}},
{"c": "13", "n": "11", "i": 1533, "v": "अस्यर्थहेतिपटुताकवलीभवत्तत्तत्पार्थिवाधिकरणप्रभवाऽस्य भूतिः । अप्यङ्गरागजननाय महेश्वरस्य संजायते रुचिरकर्णि तपस्विनोऽपि ॥", "ch": {"n": "वसन्ततिलका"}},
{"c": "13", "n": "12", "i": 1534, "v": "एतन्मुखा विबुधसंसदसावशेषा माध्यस्थ्यमस्य यमतोऽपि महेन्द्रतोऽपि । एनं महस्विनमुपेहि सदारुणोच्चैर्येनामुना पितृमुखि ध्रियते करश्रीः ॥", "ch": {"n": "वसन्ततिलका"}},
{"c": "13", "n": "13", "i": 1535, "v": "नैवाल्पमेधसि पटो रुचिमत्त्वमस्य मध्येसमिन्निवसतो रिपवस्तृणानि । उत्थानवानिह पराभवितुं तरस्वी शक्यः पुनर्भवति केन विरोधिनायम् ॥", "ch": {"n": "वसन्ततिलका"}},
{"c": "13", "n": "14", "i": 1536, "v": "साधारणीं गिरमुषर्बुधनैषधाभ्यामेतां निपीय न विशेषमवाप्तवत्या । ऊचे नलोऽयमिति तं प्रति चित्तमेकं ब्रूते स्म चान्यदनलोऽयमितीदमीयम् ॥", "ch": {"n": "वसन्ततिलका"}},
{"c": "13", "n": "15", "i": 1537, "v": "एतादृशीमथ विलोक्य सरस्वती तां संदेहचित्रभयचित्रितचित्तवृत्तिम् । देवस्य सूनुमरविन्दविकासिरश्मेरुद्दिश्य दिक्पतिमुदीरयितुं प्रचक्रे ॥", "ch": {"n": "वसन्ततिलका"}},
{"c": "13", "n": "16", "i": 1538, "v": "दण्डं बिभर्त्ययमहो जगतस्ततः स्यात्कम्पाकुलस्य सकलस्य न पङ्कपातः । स्वर्वैद्ययोरपि मदव्ययदायिनीभिरेतस्य रुग्भिरमरः किमु कश्चिदस्ति ॥", "ch": {"n": "वसन्ततिलका"}},
{"c": "13", "n": "17", "i": 1539, "v": "मित्त्रप्रियोपजननं प्रति हेतुरस्य संज्ञा श्रुतासुहृदयं न जनस्य कस्य । छायेदृगस्य च न कुत्रचिदध्यगायि तप्तं यमेन नियमेन तपोऽमुनैव ॥", "ch": {"n": "वसन्ततिलका"}},
{"c": "13", "n": "18", "i": 1540, "v": "किंच प्रभावनमिताखिलराजतेजा देवः पिताम्बरमणी रमणीयमूर्तिः । उत्क्रान्तिदा कमनु न प्रतिभाति शक्तिः कृष्णत्वमस्य च परेषु गदान्नियोक्तुः ॥", "ch": {"n": "वसन्ततिलका"}},
{"c": "13", "n": "19", "i": 1541, "v": "एकः प्रभावमयमेति परेतराजौ तज्जीवितेशधियमत्र निधत्स्व मुग्धे । भूतेषु यस्य खलु भूरियमस्य वश्यभावं समाश्रयति दस्रसहोदरस्य ॥", "ch": {"n": "वसन्ततिलका"}},
{"c": "13", "n": "20", "i": 1542, "v": "गुम्फो गिरां शमननैषधयोः समानः शङ्कामनेकनलदर्शनजातशङ्के । चित्ते विदर्भवसुधाधिपतेः सुताया यन्निर्ममे खलु तदेष पिपेष पिष्टम् ॥", "ch": {"n": "वसन्ततिलका"}},
{"c": "13", "n": "21", "i": 1543, "v": "तत्रापि तत्रभवती भृशसंशयालोरालोक्य सा विधिनिषेधनिवृत्तिमस्याः । यादःपतिं प्रति धृताभिमुखाङ्गुलीकपाणिः क्रमोचितमुपाक्रमताभिधातुम् ॥", "ch": {"n": "वसन्ततिलका"}},
{"c": "13", "n": "22", "i": 1544, "v": "या सर्वतोमुखतया व्यवतिष्ठमाना यादोरणैर्जयति नैकविदारका या । एतस्य भूरितरवारिनिधिश्चमूः सा यस्याः प्रतीतिविषयः परतो न रोधः ॥", "ch": {"n": "वसन्ततिलका"}},
{"c": "13", "n": "23", "i": 1545, "v": "नासीरसीमनि घनध्वनिरस्य भूयान्कुम्भीरवान्समकरः सहदानवारिः । उत्पद्मकाननसखः सुखमातनोति रत्नैरलंकरणभावमितैर्नदीनः ॥", "ch": {"n": "वसन्ततिलका"}},
{"c": "13", "n": "24", "i": 1546, "v": "सस्यन्दनैः प्रवहणैः प्रतिकूलपातं का वाहिनी न तनुते पुनरस्य नाम । तस्या विलासवति कर्कशताश्रिता या भूमः कथम्बहुतयासिकता वयं ताः ॥", "ch": {"n": "वसन्ततिलका"}},
{"c": "13", "n": "25", "i": 1547, "v": "शोणं पदप्रणयिनं गुणमस्य पश्य किंचास्य सेवनपरैव सरस्वती सा । एनं भजस्व सुभगे भुवनाधिनाथं किं वा भजन्ति तमिमं कमलाशया न ॥", "ch": {"n": "वसन्ततिलका"}},
{"c": "13", "n": "26", "i": 1548, "v": "शङ्कालताततिमनेकनलावलम्बां वाणी नवर्धयतु तावदभेदिकेयम् । भीमोद्भवां प्रति नले च जलेश्वरे च तुल्यं तथापि यदवर्धयदत्र चित्रम् ॥", "ch": {"n": "वसन्ततिलका"}},
{"c": "13", "n": "27", "i": 1549, "v": "बालां विलोक्य विबुधैरपि मायिभिस्तैरच्छद्मितामियमलीकनलीकृतस्वैः । आह स्म तां भगवती निषधाधिनाथं निर्दिश्य राजपरिषत्परिवेषभाजम् ॥", "ch": {"n": "वसन्ततिलका"}},
{"c": "13", "n": "28", "i": 1550, "v": "अत्याजिलब्धविजयप्रसरस्त्वया किं विज्ञायते रुचिपदं न महीमहेन्द्रः । प्रत्यर्थिदानवशताहितचेष्टयासौ जीमूतवाहनधियं न करोति कस्य ॥", "ch": {"n": "वसन्ततिलका"}},
{"c": "13", "n": "29", "i": 1551, "v": "येनामुना बहुविगाढसुरेश्वराध्वराज्याभिषेकविकसन्महसा बभूवे । आवर्जनं तमनु ते ननु साधु नामग्राहं मया नलमुदीरितमेवमत्र ॥", "ch": {"n": "वसन्ततिलका"}},
{"c": "13", "n": "30", "i": 1552, "v": "यच्चण्डिमारणविधिव्यसनं च तत्त्वं बुद्ध्वाशयाश्रितममुष्य च दक्षिणत्वम् । सैषा नले सहजरागभरादमुष्मिन्नात्मानमर्पयितुमर्हसि धर्मराजे ॥", "ch": {"n": "वसन्ततिलका"}},
{"c": "13", "n": "31", "i": 1553, "v": "किं ते तथा मतिरमुष्य यथाशयः स्यात्त्वत्पाणिपीडनविनिर्मितयेऽनपाशः । कान्मानवानवति नो भुवनं चरिष्णून्नासावमुत्र न रता भवतीति युक्तम् ॥", "ch": {"n": "वसन्ततिलका"}},
{"c": "13", "n": "32", "i": 1554, "v": "श्लोकादिह प्रथमतो हरिणा द्वितीयाद्धूमध्वजेन शमनेन समं तृतीयात् । तुर्याच्च तस्य वरुणेन समानभावं सा जानती पुनरवादि तया विमुग्धा ॥", "ch": {"n": "वसन्ततिलका"}},
{"c": "13", "n": "33", "i": 1555, "v": "त्वं याऽर्थिनी किल नले न शुभाय तस्याः क्व स्यान्निजार्पणममुष्य चतुष्टये ते । इन्द्रानलार्यमतनूजपयःपतीनां प्राप्यैकरूप्यमिह संसदि दीप्यमाने ॥", "ch": {"n": "वसन्ततिलका"}},
{"c": "13", "n": "34", "i": 1556, "v": "देवः पतिर्विदुषि नैष धराजगत्या निर्णीयते न किमु न व्रियते भवत्या । नायं नलः खलु तवातिमहानलाभो यद्येनमुज्झसि वरः कतरः परस्ते ॥", "ch": {"n": "वसन्ततिलका"}},
{"c": "13", "n": "35", "i": 1557, "v": "इन्द्राग्निदक्षिणदिगीश्वरपाशिभिस्तां वाचं नले तरलिताथ समां प्रमाय । सा सिन्धुवेणिरिव वाडववीतिहोत्रं लावण्यभूः कमपि भीमसुताप तापम् ॥", "ch": {"n": "वसन्ततिलका"}},
{"c": "13", "n": "36", "i": 1558, "v": "साप्तुं प्रयच्छति न पक्षचतुष्टये तां तल्लाभशंसिनि न पञ्चमकोटिमात्रे । श्रद्धां दधे निषधराड्विमतौ मतानामद्वैततत्त्व इव सत्यतरेऽपि लोकः ॥", "ch": {"n": "वसन्ततिलका"}},
{"c": "13", "n": "37", "i": 1559, "v": "कारिष्यते परिभवः कलिना नलस्य तां द्वापरस्तु सुतनूमदुनोत्पुरस्तात् । भैमीनलोपयमनं पिशुनौ सहेते न द्वापरः किल कलिश्च युगे जगत्याम् ॥", "ch": {"n": "वसन्ततिलका"}},
{"c": "13", "n": "38", "i": 1560, "v": "उत्कण्ठयन्पृथगिमां युगपन्नलेषु प्रत्येकमेषु परिमोहयमाणबाणः । जानीवहे निजशिलीमुखशीलिसंख्यासाफल्यमाप स तदा यदि पञ्चबाणः ॥", "ch": {"n": "वसन्ततिलका"}},
{"c": "13", "n": "39", "i": 1561, "v": "देवानियं निषाधराजरुचस्त्यजन्ती रूपादरज्यत नले न विदर्भसुभ्रूः । जन्मान्तराधिगतकर्मविपाकजन्मैवोन्मीलति क्वचन कस्यचनानुरागः ॥", "ch": {"n": "वसन्ततिलका"}},
{"c": "13", "n": "40", "i": 1562, "v": "क्व प्राप्यते स पतगः परिपृच्छ्यते यः प्रत्येमि तस्य हि पुरेव नलं गिरेति । सस्मार सस्मरमतिः प्रति नैषधीयं तत्रामरालयमरालमरालकेशी ॥", "ch": {"n": "वसन्ततिलका"}},
{"c": "13", "n": "41", "i": 1563, "v": "एकैकमैक्षत मुहुर्महतादरेण भेदं विवेद न च पञ्चसु कंचिदेषा । शङ्काशतं वितरता हरता पुनस्तदुन्मादिनेव मनसेयमिदं तदाह ॥", "ch": {"n": "वसन्ततिलका"}},
{"c": "13", "n": "42", "i": 1564, "v": "अस्ति द्विचन्द्रमतिरस्ति जनस्य तत्र भ्रान्तौ दृगन्तचिपिटीकरणादिरादिः । स्वच्छोपसर्पणमपि प्रतिमाभिमाने भेदभ्रमे पुनरमीषु न मे निमित्तम् ॥", "ch": {"n": "वसन्ततिलका"}},
{"c": "13", "n": "43", "i": 1565, "v": "किं वा तनोति मयि नैषध एव कावव्यूहं विधाय परिहासमसौ विलासी । विज्ञानवैभवभृतः किमु तस्य विद्या सा विद्यते न तुरगाशयवेदितेव ॥", "ch": {"n": "वसन्ततिलका"}},
{"c": "13", "n": "44", "i": 1566, "v": "एको नलः किमयमन्यतमः किमैलः कामोऽपरः किमु किमु द्वयमाश्विनेयौ । किं रूपधेयभरसीमतया समेषु तेष्वेव नेह नलमोहमहं वहे वा ॥", "ch": {"n": "वसन्ततिलका"}},
{"c": "13", "n": "45", "i": 1567, "v": "पूर्वं मया विरहनिःसहयापि दृष्टः सोऽयं प्रियस्तत इतो निषधाधिराजः । भूयः किमागतवती मम सा दशेयं पश्यामि यद्विलसितेन नलानलीकान् ॥", "ch": {"n": "वसन्ततिलका"}},
{"c": "13", "n": "46", "i": 1568, "v": "मुग्धा दधामि कथमित्थमथापशङ्कां संक्रन्दनादिकपटः स्फुटमीदृशोऽयम् । देव्यानयैव रचिता हि तथा तथैषां गाथा यथा दिगधिपानपि ताः स्पृशन्ति ॥", "ch": {"n": "वसन्ततिलका"}},
{"c": "13", "n": "47", "i": 1569, "v": "एतन्मदीयमतिवञ्चकपञ्चकस्थे नाथे कथं नु मनुजस्य चकास्तु चिह्नम् । लक्ष्माणि तानि किममी न वहन्ति हन्त बर्हिर्मुखा धुतरजस्तनुतामुखानि ॥", "ch": {"n": "वसन्ततिलका"}},
{"c": "13", "n": "48", "i": 1570, "v": "याचे नलं किममरानथवा तदर्थं नित्यार्चनादपि ममाफलिनैरलं तैः । कंदर्पशोषणशिलीमुखपातपीतकारुण्यनीरनिधिगह्वरधोरचित्तैः ॥", "ch": {"n": "वसन्ततिलका"}},
{"c": "13", "n": "49", "i": 1571, "v": "ईशा दिशां नलभुवं प्रतिपद्य लेखा वर्णिश्रियं गुणवतामपि वः कथं वा । मूर्खान्धकूपपतनादिव पुस्तकानामस्तं गतं बत परोपकृतिव्रतत्वम् ॥", "ch": {"n": "वसन्ततिलका"}},
{"c": "13", "n": "50", "i": 1572, "v": "यस्येश्वरेण यदलेखि ललाटपट्टे तत्स्यादयोग्यमपि योग्यमपास्य तस्य । का वासनास्तु बिभृयामिह यां हृदाहं नार्कातपैर्जलजमेति हिमैस्तु दाहम् ॥", "ch": {"n": "वसन्ततिलका"}},
{"c": "13", "n": "51", "i": 1573, "v": "इत्थं यथेह मदभाग्यमनेन मन्ये कल्पद्रुमोऽपि स मया खलु याच्यमानः । संकोचसंज्वरदलाङ्गुलिपल्लवाग्रपाणीभवन्भवति मां प्रति बद्धमुष्टिः ॥", "ch": {"n": "वसन्ततिलका"}},
{"c": "13", "n": "52", "i": 1574, "v": "देव्याः करे वरणमाल्यमथार्पये वा यो वैरसेनिरिह तत्र निवेशयेति । सैषा मया मखभुजां द्विषती कृता स्यात्स्वस्मै तृणाय तु विहन्मि न बन्धुरत्नम् ॥", "ch": {"n": "वसन्ततिलका"}},
{"c": "13", "n": "53", "i": 1575, "v": "यः स्यादमीषु परमार्थनलः स मालामङ्गीकरोतु वरणाय ममेति चैनाम् । तं प्रापयामि यदि तत्तु विसृज्य लज्जां कुर्वे कथं जगति शृण्वति ही विडम्बः ॥", "ch": {"n": "वसन्ततिलका"}},
{"c": "13", "n": "54", "i": 1576, "v": "इतरनलतुलाभागेषु शेषाः सुधाभिः स्नपयति मम चेतो नैषधः कस्य हेतोः । प्रथमचरमयोर्वा शब्दयोर्वर्णसख्ये विलसति चरमेऽनुप्रासभासां विलासः ॥", "ch": {"n": "मालिनी"}},
{"c": "13", "n": "55", "i": 1577, "v": "इति मनसि विकल्पानुद्यतः संत्यजन्ती क्वचिदपि दमयन्ती निर्णयं नाससाद । मुखमथ परितापास्कन्दितानन्दमस्या मिहिरविरचितावस्कन्दमिन्दुं निनिन्द ॥", "ch": {"n": "मालिनी"}},
{"c": "13", "n": "56", "i": 1578, "v": "श्रीहर्शं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । स्वादूत्पादभृति त्रयोदशतयादेश्यस्तदीये महाकाव्येऽयं व्यरमन्नलस्य चरिते सर्गो रसाम्भोनिधिः ॥", "ch": {"n": "शार्दूलविक्रीडितम्"}},
{"c": "14", "n": "1", "i": 1579, "v": "अथाधिगन्तुं निषधेश्वरं सा प्रसादनामाद्रियतामराणाम् । यतः सुराणां सुरभिर्नृणां तु सा वेधसासृज्यत कामधेनुः ॥", "ch": {"n": "उपजातिः"}},
{"c": "14", "n": "2", "i": 1580, "v": "प्रदक्षिणप्रक्रमणालवालविलेपधूपाचरणाम्बुसेकैः । इष्टं च मृष्टं च फलं सुवाना देवा हि कल्पद्रुमकाननं नः ॥", "ch": {"n": "उपजातिः"}},
{"c": "14", "n": "3", "i": 1581, "v": "श्रद्धामयीभूय सुपर्वणस्तान्ननाम नामग्रहणाग्रकं सा । सुरेषु हि श्रद्दधतां नमस्य सर्वार्थसिद्ध्यङ्गमिथः समस्या ॥", "ch": {"n": "उपजातिः"}},
{"c": "14", "n": "4", "i": 1582, "v": "यत्तान्निजे सा हृदि भावनाया बलेन साक्षादकृताखिलस्थान् । अभूदभीष्टप्रतिभूः स तस्या वरं हि दृष्टा ददते परं ते ॥", "ch": {"n": "उपजातिः"}},
{"c": "14", "n": "5", "i": 1583, "v": "सभाजनं तत्र ससर्ज तेषां सभाजने पश्यति विस्मिते सा । आमुद्यते यत्सुमनोभिरेवं फलस्य सिद्धौ सुमनोभिरेव ॥", "ch": {"n": "उपजातिः"}},
{"c": "14", "n": "6", "i": 1584, "v": "वैशद्यहृद्यैर्म्रदिमाभिरामैरामोदिभिस्तानथ जातिजातैः । आनर्च गीत्यन्वितषट्पदैः सा स्तवप्रसूनस्तबकैर्नवीनैः ॥", "ch": {"n": "उपजातिः"}},
{"c": "14", "n": "7", "i": 1585, "v": "हृत्पद्मसद्मन्यधिवास्य बुद्ध्या दध्यावथैतानियमेकताना । सुपर्वणां हि स्फुटभावना या सा पूर्वरूपं फलभावनायाः ॥", "ch": {"n": "उपजातिः"}},
{"c": "14", "n": "8", "i": 1586, "v": "भक्त्या तयैव प्रससाद तस्यास्तुष्टं स्वयं देवचतुष्टयं ततः । स्वेनानलस्य स्फुटतां यियासोः फूत्कृत्यपेक्षा कियती खलु स्यात् ॥", "ch": {"n": "इन्द्रवज्रा"}},
{"c": "14", "n": "9", "i": 1587, "v": "प्रसादमासाद्य सुरैः कृतं सा सस्मार सारस्वतसूक्तिसृष्टेः । देवा हि नान्यद्वितरन्ति किंतु प्रसद्य ते साधुधियं ददन्ते ॥", "ch": {"n": "उपजातिः"}},
{"c": "14", "n": "10", "i": 1588, "v": "शेषं नलं प्रत्यमरेण गाथा या या समर्था खलु येन येन । तां तां तदन्येन सहालगन्तीं तदा विशेषं प्रतिसंदधे सा ॥", "ch": {"n": "उपजातिः"}},
{"c": "14", "n": "11", "i": 1589, "v": "एकैकवृत्तेः प्रतिलोकपालं पतिव्रतात्वं जगृहुर्दिशां याः । वेद स्म गाथा मिलितास्तदासावाशा इवैकस्य नलस्य वश्याः ॥", "ch": {"n": "उपजातिः"}},
{"c": "14", "n": "12", "i": 1590, "v": "या पाशिनैवाशनिपाणिनैव गाथा यमेनैव समाग्निनैव । तामेव मेने मिलितां नलस्य सैषा विशेषाय तदा नलस्य ॥", "ch": {"n": "इन्द्रवज्रा"}},
{"c": "14", "n": "13", "i": 1591, "v": "निश्चित्य शेषं तमसौ नरेशं प्रमोदमेदस्वितरान्तराभूत् । देव्या गिरां भावितभङ्गिराख्यच्चित्तेन चिन्तार्णवयादसेयम् ॥", "ch": {"n": "उपजातिः"}},
{"c": "14", "n": "14", "i": 1592, "v": "सा भङ्गिरस्याः खलु वाचि कापि यद्भारती मूर्तिमतीयमेव । श्लिष्टं निगद्यादृत वासवादीन्विशिष्य मे नैषधमप्यवादीत् ॥", "ch": {"n": "उपजातिः"}},
{"c": "14", "n": "15", "i": 1593, "v": "जग्रन्थ सेयं मदनुग्रहेण वचःस्रजः स्पष्टयितुं चतस्रः । द्वे ते नलं लक्षयितुं क्षमेते ममैव मोहोऽयमहो महीयान् ॥", "ch": {"n": "उपजातिः"}},
{"c": "14", "n": "16", "i": 1594, "v": "श्लिष्यन्ति वाचो यदमूरमुष्याः कवित्वशक्तेः खलु ते विलासाः । भूपाललीलाः किल लोकपालाः समाविशन्ति व्यतिभेदिनोऽपि ॥", "ch": {"n": "उपजातिः"}},
{"c": "14", "n": "17", "i": 1595, "v": "त्यागं महेन्द्रादिचतुष्टस्य किमभ्यनन्दत्क्रमसूचिरस्य । किं प्रेरयामास नले च तन्मां सा सूक्तिरस्या मम कः प्रमोहः ॥", "ch": {"n": "इन्द्रवज्रा"}},
{"c": "14", "n": "18", "i": 1596, "v": "परस्य दारान्खलु मन्यमानैरस्पृश्यमानाममरैर्धरित्रीम् । भक्त्यैव भर्तुश्चरणौ दधानां नलस्य तत्कालमपश्यदेषा ॥", "ch": {"n": "उपजातिः"}},
{"c": "14", "n": "19", "i": 1597, "v": "सुरेषु नापश्यदवैक्षताक्ष्णोर्निमेषमुर्वीभृति संमुखी सा । इह त्वमागत्य नले मिलेति संज्ञानदानादिव भाषमाणम् ॥", "ch": {"n": "उपजातिः"}},
{"c": "14", "n": "20", "i": 1598, "v": "नाबुद्ध बाला विबुधेषु तेषु क्षोदं क्षितेरैक्षत नैषधे तु । पत्ये सृजन्त्याः परिरम्भमुर्व्याः संभूतसंभेदमसंशयं सा ॥", "ch": {"n": "इन्द्रवज्रा"}},
{"c": "14", "n": "21", "i": 1599, "v": "स्वेदः स्वदेहस्य वियोगतापं निर्वापयिष्यन्निव संसिसृक्षोः । हीराङ्कुरश्चारुणि हेमनीव नले तयालोकि न दैवतेषु ॥", "ch": {"n": "उपजातिः"}},
{"c": "14", "n": "22", "i": 1600, "v": "सुरेषु मालाममलामपश्यन्नले तु बाला मलिनीभवन्तीम् । इमां किमासाद्य नलोऽद्य मृद्वीं श्रद्धास्यते मामिति चिन्तयेव ॥", "ch": {"n": "उपजातिः"}},
{"c": "14", "n": "23", "i": 1601, "v": "श्रियं भजन्तां कियदस्य देवाश्छाया नलस्यास्ति तथापि नैषाम् । इतीरयन्तीव तया निरैक्षि सा नैषधे न त्रिदशेषु तेषु ॥", "ch": {"n": "उपजातिः"}},
{"c": "14", "n": "24", "i": 1602, "v": "चिह्नैरमीभिर्नलसंविदस्याः संवादमाप प्रथमोपजाता । सा लक्षणव्यक्तिभिरेव देवप्रसादमासादितमप्यबोधि ॥", "ch": {"n": "उपजातिः"}},
{"c": "14", "n": "25", "i": 1603, "v": "नले निधातुं वरणस्रजं तां स्मरः स्म रामां त्वरयत्यथैनाम् । अपत्रपा तां निषिषेध तेन द्वयानुरोधं तुलितं दधौ सा ॥", "ch": {"n": "उपेन्द्रवज्रा"}},
{"c": "14", "n": "26", "i": 1604, "v": "स्रजा समालिङ्गयितुं प्रियं सा रसादधत्तैव बहुप्रयत्नम् । स्तम्भत्रपाभ्यामभवत्तदीये स्पन्दस्तु मन्दोऽपि न पाणिपद्मे ॥", "ch": {"n": "उपजातिः"}},
{"c": "14", "n": "27", "i": 1605, "v": "तस्या हृदि व्रीडमनोभवाभ्यां दोलाविलासं समवाप्यमाने । स्थितं धृतैणाङ्ककुलातपत्रे शृङ्गारमालिङ्गदधीश्वरश्रीः ॥", "ch": {"n": "उपजातिः"}},
{"c": "14", "n": "28", "i": 1606, "v": "करः स्रजा सज्जतरस्तदीयः प्रियोन्मुखः सन्विरराम भूयः । प्रियाननस्यार्धपथं ययौ च प्रत्याययौ चातिचलः कटाक्षः ॥", "ch": {"n": "उपजातिः"}},
{"c": "14", "n": "29", "i": 1607, "v": "तस्याः प्रियं चित्तमुपेतमेव प्रभूबभूवाक्षि न तु प्रयातुम् । सत्यः कृतः स्पष्टमभूत्तदानीं तयाक्ष्णि लज्जेति जनप्रवादः ॥", "ch": {"n": "उपजातिः"}},
{"c": "14", "n": "30", "i": 1608, "v": "कथं कथंचिन्निषधेश्वरस्य कृत्वास्यपद्मं दरवीक्षितश्रि । वाग्देवताया वदनेन्दुबिम्बं त्रपावती साकृत सामिदृष्टम् ॥", "ch": {"n": "उपजातिः"}},
{"c": "14", "n": "31", "i": 1609, "v": "अजानतीवेदमवोचदेनामाकूतमस्यास्तदवेत्य देवी । भावस्त्रपोर्मिप्रतिसीरया ते न दीयते लक्षयितुं ममापि ॥", "ch": {"n": "उपजातिः"}},
{"c": "14", "n": "32", "i": 1610, "v": "देव्याः श्रुतौ नेति नलार्धनाम्नि गृहीत एव त्रपया निपीता । अथाङ्गुलीरङ्गुलिभिर्मृशन्ती दूरं शिरः सा नमयांचकार ॥", "ch": {"n": "उपजातिः"}},
{"c": "14", "n": "33", "i": 1611, "v": "करे विधृत्येश्वरया गिरां सा पान्था पथीन्द्रस्य कृता विहस्य । वामेति नामैव बभाज सार्धं पुरन्ध्रिसाधारणसंविभागम् ॥", "ch": {"n": "उपजातिः"}},
{"c": "14", "n": "34", "i": 1612, "v": "विहस्य हस्तेऽथ विकृष्य देवी नेतुं प्रयाताऽभि महेन्द्रमेताम् । भ्रमादियं दत्तमिवाहिदेहे ततश्चमत्कृत्य करं चकर्ष ॥", "ch": {"n": "उपजातिः"}},
{"c": "14", "n": "35", "i": 1613, "v": "भैमीं निरीक्ष्याभिमुखीं मघोनः स्वाराज्यलक्ष्मीरभृताभ्यसूयाम् । दृष्ट्वा ततस्तत्परिहारिणीं तां व्रीडं बिडौजःप्रवणाभ्यपादि ॥", "ch": {"n": "इन्द्रवज्रा"}},
{"c": "14", "n": "36", "i": 1614, "v": "त्वत्तः श्रुतं नेति नले मयातः परं वदस्वेत्युदिताथ देव्या । ह्रीमन्मथद्वैरथरङ्गभूमी भैमी दृशा भाषितनैषधाभूत् ॥", "ch": {"n": "उपजातिः"}},
{"c": "14", "n": "37", "i": 1615, "v": "हसत्सु भैमीं दिविषत्सु पाणौ पाणिम्प्रणीयाप्सरसां रसात्सा । आलिङ्ग्य नीत्वाकृत पान्थदुर्गां भूपालदिक्पालकुलाध्वमध्यम् ॥", "ch": {"n": "उपजातिः"}},
{"c": "14", "n": "38", "i": 1616, "v": "आदेशितामप्यवलोक्य मन्दं मन्दं नलस्यैव दिशा चलन्तीम् । भूयः सुरानर्धपथादथासौ तानेव तां नेतुमना नुनोद ॥", "ch": {"n": "इन्द्रवज्रा"}},
{"c": "14", "n": "39", "i": 1617, "v": "मुखाब्जमावर्तनलोलनालं कृत्वालिहूंहूंरवलक्ष्यलक्ष्यम् । भीमोद्भवा तां नुनुदेऽङ्कपालीं देव्या नवोढेव दृढां विवोढुः ॥", "ch": {"n": "उपजातिः"}},
{"c": "14", "n": "40", "i": 1618, "v": "देवी कथंचित्खलु तामदेवद्रीचीं भवन्तीं स्मितसिक्तसृक्का । आह स्म मां प्रत्यपि ते पुनः का शङ्का शशाङ्कादधिकास्यबिम्बे ॥", "ch": {"n": "इन्द्रवज्रा"}},
{"c": "14", "n": "41", "i": 1619, "v": "एषामकृत्वा चरणप्रणाममेषामनुज्ञामनवाप्य सम्यक् । सुपर्ववैरे तव वैरसेनिं वरीतुमीहा कथमौचितीयम् ॥", "ch": {"n": "उपजातिः"}},
{"c": "14", "n": "42", "i": 1620, "v": "इतीरिते विश्वसितां पुनस्तामादाय पाणौ दिविषत्सु देवी । कृत्वा प्रणम्रां वदति स्म सा तान्भक्तेयमर्हत्यधुनानुकम्पाम् ॥", "ch": {"n": "उपजातिः"}},
{"c": "14", "n": "43", "i": 1621, "v": "युष्मान्वृणीते न बहून्सतीयं शेषावमानाच्च भवत्सु नैकम् । तद्वः समेतान्नृपमेनमंशान्वरीतुमन्विष्यति लोकपालाः ॥", "ch": {"n": "उपजातिः"}},
{"c": "14", "n": "44", "i": 1622, "v": "भैम्या स्रजःसञ्जनया पथि प्राक्स्वयंवरं संजनयांबभूव । संभोगमालिङ्गनयास्य वेधाः शेषं तु कं हन्तुमियद्यतध्वे ॥", "ch": {"n": "उपजातिः"}},
{"c": "14", "n": "45", "i": 1623, "v": "वर्णाश्रमाचारपथात्प्रजाभिः स्वाभिः सहैवास्खलते नलाय । प्रसेदुषो वेदृशवृत्तभङ्ग्या दित्सैव कीर्तेर्भुवमानयद्वः ॥", "ch": {"n": "उपजातिः"}},
{"c": "14", "n": "46", "i": 1624, "v": "इति श्रुतेऽस्या वचसैव हास्यात्कृत्वा सलास्याधरमास्यबिम्बम् । भ्रूविभ्रमाकूतकृताभ्यनुज्ञेष्वेतेषु तां साथ नलाय निन्ये ॥", "ch": {"n": "उपजातिः"}},
{"c": "14", "n": "47", "i": 1625, "v": "मन्दाक्षनिस्पन्दतनोर्मनोभूदुष्प्रेरमप्यानयति स्म तस्याः । मधूकमालामधुरं करं सा कण्ठोपकण्ठं वसुधासुधांशोः ॥", "ch": {"n": "उपजातिः"}},
{"c": "14", "n": "48", "i": 1626, "v": "अथाभिलिख्येव समर्प्यमाणां राजिं निजस्वीकरणाक्षराणाम् । दूर्वाङ्कुराढ्यां नलकण्ठनाले वधूर्मधूकस्रजमुत्ससर्ज ॥", "ch": {"n": "उपजातिः"}},
{"c": "14", "n": "49", "i": 1627, "v": "तां दूर्वया श्यामलयातिवेलं शृङ्गारभाषंनिभया सुशोभाम् । मालां प्रसूनायुधपाशभासं कण्ठेन भूभृद्बिभरांबभूव ॥", "ch": {"n": "इन्द्रवज्रा"}},
{"c": "14", "n": "50", "i": 1628, "v": "दूर्वाग्रजाग्रत्पुलकावलिं तां नलाङ्गमङ्गाद्भृशमुल्लसन्तीम् । मानेन मन्ये नमितानना सा सासूयमालोकत पुष्पमालाम् ॥", "ch": {"n": "उपजातिः"}},
{"c": "14", "n": "51", "i": 1629, "v": "कापि प्रमोदास्फुटनिर्जिहानवर्णेव या मङ्गलगीतिरासाम् । सैवाननेभ्यः पुरसुन्दरीणामुच्चैरुलूलुध्वनिरुच्चचार ॥", "ch": {"n": "इन्द्रवज्रा"}},
{"c": "14", "n": "52", "i": 1630, "v": "सा निर्मले तस्य मधूकमाला हृदि स्थिता च प्रतिबिम्बिता च । कियत्यमग्ना कियती च मग्ना पुष्पेषुबाणालिरिव व्यलोकि ॥", "ch": {"n": "उपजातिः"}},
{"c": "14", "n": "53", "i": 1631, "v": "रोमाणि सर्वाण्यपि बालभावाद्वरश्रियं वीक्षितुमुत्सुकानि । तस्यास्तदा कण्टकिताङ्गयष्टेरुद्ग्रीविकादानमिवान्वभूवन् ॥", "ch": {"n": "उपजातिः"}},
{"c": "14", "n": "54", "i": 1632, "v": "रोमाङ्कुरैर्दन्तुरिताखिलाङ्गी रम्याधरा सा सुतरां विरेजे । शरव्यदण्डैः श्रितमण्डनश्रीः स्मारी शरोपासनवेदिकेव ॥", "ch": {"n": "उपजातिः"}},
{"c": "14", "n": "55", "i": 1633, "v": "चेष्टा व्यनेशन्निखिलास्तदास्याः स्मरेषुवातैरिव ता विधूताः । अभ्यर्थ्य नीताः कलिना मुहूर्तं लाभाय तस्य बहु चेष्टितुं वा ॥", "ch": {"n": "उपजातिः"}},
{"c": "14", "n": "56", "i": 1634, "v": "तन्न्यस्तमाल्यस्पृशि यन्नलस्य स्वेदं करे पञ्चशरश्चकार । भविष्यदुद्वाहमहोत्सवस्य हस्तोदकं तज्जनयांबभूव ॥", "ch": {"n": "उपजातिः"}},
{"c": "14", "n": "57", "i": 1635, "v": "तूलेन तस्यास्तुलना मृदोस्तत्कम्प्राऽस्तु सा मन्मथबाणवातैः । चित्रीयितं तत्तु नलो यदुच्चैरभूत्स भूभृत्पृथुवेपथुस्तैः ॥", "ch": {"n": "उपजातिः"}},
{"c": "14", "n": "58", "i": 1636, "v": "दृशोरपि न्यस्तमिवास्त राज्ञां रागाद्दृगम्बुप्रतिबिम्बिमाल्यम् । नृपस्य तत्पीतवतोरिवाक्ष्णोः प्रालम्ब्यमालम्बनयुक्तमन्तः ॥", "ch": {"n": "उपजातिः"}},
{"c": "14", "n": "59", "i": 1637, "v": "स्तम्भस्तथालम्भितमां नलेन भैमीकरस्पर्शमुदः प्रसादः । कंदर्पलक्ष्यीकरणार्पितस्य स्तम्भस्य दम्भं स चिरं यथापत् ॥", "ch": {"n": "इन्द्रवज्रा"}},
{"c": "14", "n": "60", "i": 1638, "v": "उत्सृज्य साम्राज्यमिवाथ भिक्षां तारुण्यमुल्लङ्घ्य जरामिवारात् । तं चारुमाकारमुपेक्ष्य यान्तं निजां तनूमाददिरे दिगीशाः ॥", "ch": {"n": "उपजातिः"}},
{"c": "14", "n": "61", "i": 1639, "v": "मायानलत्वं त्यजतो निलीनैः पूर्वैरहंपूर्विकया मघोनः । भीमोद्भवासात्त्विकभावशोभा दिदृक्षयेवाविरभावि नेत्रैः ॥", "ch": {"n": "उपजातिः"}},
{"c": "14", "n": "62", "i": 1640, "v": "गोत्रानुकूलत्वभवे विवाहे तत्प्रातिकूल्यादिव गोत्रशत्रुः । पुरश्चकार प्रवरं वरं यमायन्सखायं ददृशे तया सः ॥", "ch": {"n": "उपजातिः"}},
{"c": "14", "n": "63", "i": 1641, "v": "स्वकामसंमोहमहान्धकारनिर्वापमिच्छन्निव दीपिकाभिः । उद्गत्वरीभिश्छुरितं वितेने निजं वपुर्वायुसखः शिखाभिः ॥", "ch": {"n": "उपजातिः"}},
{"c": "14", "n": "64", "i": 1642, "v": "पत्यौ वृते भीमजया न वह्नावह्ना स्वमह्नाय निजुह्नुवे यः । जनादपत्रप्य स हा सहायस्तस्य प्रकाशोऽभवदप्रकाशः ॥", "ch": {"n": "उपजातिः"}},
{"c": "14", "n": "65", "i": 1643, "v": "सदण्डमालक्तकनेत्रचण्डं तमःकिरं कायमधत्त कालः । तत्कालमन्तःकरणं नृपाणामध्यासितुं कोप इवोपनम्रः ॥", "ch": {"n": "उपजातिः"}},
{"c": "14", "n": "66", "i": 1644, "v": "दृग्गोचरोऽभूदथ चित्रगुप्तः कायस्थ उच्चैर्गुण एतदीयः । ऊर्ध्वं तु पत्त्रस्य मषीद एको मषेर्ददञ्चोपरि पत्त्रमन्यः ॥", "ch": {"n": "उपजातिः"}},
{"c": "14", "n": "67", "i": 1645, "v": "तस्यां मनोबन्धविमोचनस्य कृतस्य तत्कालमिव प्रचेताः । पाशं दधानः करबद्धवासं विभुर्बभावाप्यमवाप्य देहम् ॥", "ch": {"n": "उपजातिः"}},
{"c": "14", "n": "68", "i": 1646, "v": "सहद्वितीयः स्त्रियमभ्युपेयादेवं स दुर्बुध्य नयोपदेशम् । अन्यां सभार्यः कथमृच्छतीति जलाधिपोऽभूदसहाय एव ॥", "ch": {"n": "उपजातिः"}},
{"c": "14", "n": "69", "i": 1647, "v": "देव्यापि दिव्याऽनु तनुः प्रकाशीकृता मुदश्चक्रभृतः सृजन्ती । अनिह्नुतैस्तामवधार्य चिह्नैस्तद्वाचि बाला शिथिलाद्भुताभूत् ॥", "ch": {"n": "उपजातिः"}},
{"c": "14", "n": "70", "i": 1648, "v": "विलोकके नायकमेलकेऽस्मिन्रूपान्यताकौतुकदर्शिभिस्तैः । बाधा बतेन्द्रादिभिरिन्द्रजालविद्याविदां वृत्तिवधाद्व्यधायि ॥", "ch": {"n": "उपजातिः"}},
{"c": "14", "n": "71", "i": 1649, "v": "विलोक्य तावाप्तदुरापकामौ परस्परप्रेमरसाभिरामौ । अथ प्रभुः प्रीतमना बभाषे जाम्बूनदोर्वीधरसार्वभौमः ॥", "ch": {"n": "उपजातिः"}},
{"c": "14", "n": "72", "i": 1650, "v": "वैदर्भि दत्तस्तव तावदेष वरो दुरापः पृथिवीश एव । दूत्यं तु यत्त्वं कृतवानमायं नल प्रसादस्त्वयि तन्ममायम् ॥", "ch": {"n": "उपजातिः"}},
{"c": "14", "n": "73", "i": 1651, "v": "प्रत्यक्षलक्ष्यामवलम्ब्य मूर्तिं हुतानि यज्ञेषु तवोपभोक्ष्ये । संशेरतेऽस्माभिरवीक्ष्य भुक्तं मखं हि मन्त्राधिकदेवभावे ॥", "ch": {"n": "उपजातिः"}},
{"c": "14", "n": "74", "i": 1652, "v": "भवानपि त्वद्दयितापि शेषे सायुज्यमासादयतं शिवाभ्याम् । प्रेत्यास्मि कीदृग्भवितेति चिन्ता संतापमन्तस्तनुते हि जन्तोः ॥", "ch": {"n": "उपजातिः"}},
{"c": "14", "n": "75", "i": 1653, "v": "तवोपवाराणसि नामचिह्नं वासाय पारेसि पुरं पुरास्ति । निर्वातुमिच्छोरपि तत्र भैमीसंभोगसंकोचभियाधिकाशि ॥", "ch": {"n": "उपजातिः"}},
{"c": "14", "n": "76", "i": 1654, "v": "धूमावलिश्मश्रु ततः सुपर्वा मुखं मखास्वादविदां तमूचे । कामं मदीक्षामयकामधेनोः पयायतामभ्युदयस्त्वदीयः ॥", "ch": {"n": "उपजातिः"}},
{"c": "14", "n": "77", "i": 1655, "v": "या दाहपाकौपयिकी तनुर्मे भूयात्त्वदिच्छावशवर्तिनी सा । तया पराभूततनोरनङ्गात्तस्याः प्रभुः सन्नधिकस्त्वमेधि ॥", "ch": {"n": "उपजातिः"}},
{"c": "14", "n": "78", "i": 1656, "v": "अस्तु त्वया साधितमन्नमीनरसादि पीयूषरसातिशायि । यद्भूप विद्मस्तव सूपकारक्रियासु कौतूहलशालि शीलम् ॥", "ch": {"n": "उपजातिः"}},
{"c": "14", "n": "79", "i": 1657, "v": "वैवस्वतोऽपि स्वत एव देवस्तुष्टस्तमाचष्ट धराधिराजम् । वरप्रदानाय तवावदानैश्चिरं मदीया रसनोद्धुरेयम् ॥", "ch": {"n": "उपजातिः"}},
{"c": "14", "n": "80", "i": 1658, "v": "सर्वाणि शस्त्राणि तवाङ्गचक्रैराविर्भवन्तु त्वयि शत्रुजैत्रे । अवाप्यमस्मादधिकं न किंचिज्जागर्ति वीरव्रतदीक्षितानाम् ॥", "ch": {"n": "उपजातिः"}},
{"c": "14", "n": "81", "i": 1659, "v": "कृच्छ्रं गतस्यापि दशाविपाकं धर्मान्न चेतः स्खलतु त्वदीयम् । अमुञ्चतः पुण्यमनन्यभक्तेः स्वहस्तवास्तव्य इव त्रिवर्गः ॥", "ch": {"n": "उपजातिः"}},
{"c": "14", "n": "82", "i": 1660, "v": "स्मिताञ्चितां वाचमवोचदेनं प्रसन्नचेता नृपतिं प्रचेताः । प्रदाय भैमीमधुना वरौ तु ददामि तद्यौतककौतुकेन ॥", "ch": {"n": "उपेन्द्रवज्रा"}},
{"c": "14", "n": "83", "i": 1661, "v": "यत्राभिलाषस्तव तत्र देशे नन्वस्तु धन्वन्यपि तूर्णमर्णः । आपो वहन्तीह हि लोकयात्रां यथा न भूतानि तथाऽपराणि ॥", "ch": {"n": "उपजातिः"}},
{"c": "14", "n": "84", "i": 1662, "v": "प्रसारितापः शुचिभानुनास्तु मरुः समुद्रत्वमपि प्रपद्य । भवन्मनस्कारलवोद्गमेन क्रमेलकानां निलयः पुरेव ॥", "ch": {"n": "उपेन्द्रवज्रा"}},
{"c": "14", "n": "85", "i": 1663, "v": "अम्लानिरामोदभरश्च दिव्यः पुष्पेषु भूयाद्भवदङ्गसङ्गात् । दृष्टं प्रसूनोपमया मयान्यन्न धर्मशर्मोभयकर्मठं यत् ॥", "ch": {"n": "उपजातिः"}},
{"c": "14", "n": "86", "i": 1664, "v": "वाग्देवतापि स्मितपूर्वमुर्वीसुपर्वराजं रभसाद्बभाषे । त्वत्प्रेयसीसंमदमाचरन्त्या मत्किं न किंचिद्ग्रहणोचितं ते ॥", "ch": {"n": "उपजातिः"}},
{"c": "14", "n": "87", "i": 1665, "v": "अर्थो विनैवार्थनयोपसीदन्नाल्पोऽपि धीरैरवधीरणीयः । मान्येन मन्ये विधिना वितीर्णः स प्रीतिदायो बहु मन्तुमर्हः ॥", "ch": {"n": "इन्द्रवज्रा"}},
{"c": "14", "n": "88", "i": 1666, "v": "अवामावामार्धे सकलमुभयाकारघटनाद्द्विधाभूतं रूपं भगवदभिधेयं भवति यत् । तदन्तर्मन्त्रं मे स्मरहरमयं सेन्दुममलं निराकारं शश्वज्जप नरपते सिध्यतु सते ॥", "ch": {"n": "शिखरिणी"}},
{"c": "14", "n": "89", "i": 1667, "v": "सर्वाङ्गीणरसामृतस्तिमितया वाचा स वाचस्पतिः स स्वर्गीयमृगीदृशामपि वशीकाराय मारायते । यस्मै यः स्पृहयत्यनेन स तदेवाप्नोति इं भूयसा येनायं हृदये स्थितः सुकृतिना मन्मन्त्रचिन्तामणिः ॥", "ch": {"n": "शार्दूलविक्रीडितम्"}},
{"c": "14", "n": "90", "i": 1668, "v": "पुष्पैरभ्यर्च्य गन्धादिभिरपि सुभगैश्चारुहंसेन मां चेन्निर्यान्तीं मन्त्रमूर्तिं जपति मयि मतिं न्यस्य मय्येव भक्तः । तत्प्राप्ते वत्सरान्ते शिरसि करमसौ यस्य कस्यापि धत्ते सोऽपि श्लोकानकाण्डे रचयति रुचिरान्कौतुकं दृश्यमस्याः ॥", "ch": {"n": "स्रग्धरा"}},
{"c": "14", "n": "91", "i": 1669, "v": "गुणानामास्थानीं नृपतिलकनारीति विदितां रसस्फीतामन्तस्तव च तव वृत्ते च कवितुः । भवित्री वैदर्भीमधिकमधिकण्ठं रचयितुं परीरम्भक्रीडाचरणशरणामन्वहमहम् ॥", "ch": {"n": "शिखरिणी"}},
{"c": "14", "n": "92", "i": 1670, "v": "भवद्वृत्तस्तोतुर्मदुपहितकण्ठस्य कवितुर्मुखात्पुण्यैः श्लोकैस्त्वयि घनमुदेयं जनमुदे । ततः पुण्यश्लोकः क्षितिभुवनलोकस्य भविता भवानाख्यातः सन्कलिकलुषहारी हरिरिव ॥", "ch": {"n": "शिखरिणी"}},
{"c": "14", "n": "93", "i": 1671, "v": "देवी च ते च जगदुर्जगदुत्तमाङ्गरत्नाय ते कथय कं वितराम कामम् । किंचित्त्वया नहि पतिव्रतया दुरापं भस्मास्तु यस्तव बत व्रतलोपमिच्छुः ॥", "ch": {"n": "वसन्ततिलका"}},
{"c": "14", "n": "94", "i": 1672, "v": "कूटकायमपहाय नो वपुर्बिभ्रतस्त्वमसि वीक्ष्य विस्मिता । आप्तुमाकृतिमतो मनीषितां विद्यया हृदि तवाप्युदीयताम् ॥", "ch": {"n": "रथोद्धता"}},
{"c": "14", "n": "95", "i": 1673, "v": "इत्थं वितीर्य वरमम्बरमाश्रयत्सु तेषु क्षणादुदलसद्विपुलः प्रणादः । उत्तिष्ठतां परिजनालपनैर्नृपाणां स्वर्वासिवृन्दहतदुन्दुभिनादसान्द्रः ॥", "ch": {"n": "वसन्ततिलका"}},
{"c": "14", "n": "96", "i": 1674, "v": "न दोषं विद्वेषादपि निरवकाशं गुणमये वरेण प्राप्तास्त्रे न समरसमारम्भसदृशम् । जगुः पुण्यश्लोकं प्रतिनृपतयः किंतु विदधुः स्वनिश्वासैर्भैमीहृदयमुदयन्निर्भरदयम् ॥", "ch": {"n": "शिखरिणी"}},
{"c": "14", "n": "97", "i": 1675, "v": "भूभृद्भिर्लम्भिताऽसौ करुणरसनदीमूर्तिमद्देवतात्वं तातेनाभ्यर्थ्ययोग्याःसपदिनिजसखीर्दापयामासतेभ्यः । वैदर्भ्यास्तेऽप्यलाभात्कृतगमनमनःप्राणवाञ्छां विजघ्नुः सख्यः संशिक्ष्य विद्याः सततधृतवयस्यानुकाराभिराभिः ॥", "ch": {"n": "स्रग्धरा"}},
{"c": "14", "n": "98", "i": 1676, "v": "अहह सह मघोना श्रीप्रतिष्ठासमाने निलयमभि नलेऽथ स्वं प्रतिष्ठासमाने । अपतदमरभर्तुर्मूर्तिबद्धेव कीर्तिर्गलदलिमधुबाष्पा पुष्पवृष्टिर्नभस्तः ॥", "ch": {"n": "मालिनी"}},
{"c": "14", "n": "99", "i": 1677, "v": "स्वस्यामरैर्नृपतिमंशममुं त्यजद्भिरंशच्छिदाकदनमेव तदाध्यगामि । उत्का स्म पश्यति निवृत्य निवृत्य यान्ती वाग्देवतपि निजविभ्रमधाम भैमीम् ॥", "ch": {"n": "वसन्ततिलका"}},
{"c": "14", "n": "100", "i": 1678, "v": "सानन्दं तनुजाविवाहनमहे भीमः स भूमीपतिर्वैदर्भीनिषधेश्वरौ नृपजनानिष्टोक्तिनिर्मृष्टये । स्वानि स्वानि धराधिपाश्च शिबिराण्युद्दिश्य यान्तः क्रमादेको द्वौ बहबश्चकार सृजतः स्मातेनिरे मङ्गलम् ॥", "ch": {"n": "शार्दूलविक्रीडितम्"}},
{"c": "14", "n": "101", "i": 1679, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । यातस्तस्य चतुर्दशः शरदिजज्योत्स्नाच्छसूक्तेः महाकाव्ये चारुणि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "15", "n": "1", "i": 1680, "v": "अथोपकार्या निषधावनीपतिः निजामयासीद्वरणस्रजाञ्चितः । वसूनि वर्षन्सुबहूनि बन्दिनां विशिष्यभैमीगुणकीर्तनाकृताम् ॥", "ch": {"n": "वंशस्थम्"}},
{"c": "15", "n": "2", "i": 1681, "v": "तथा पथि त्यागमयं वितीर्णवान्यथातिभाराधिगमेन मागधैः । तृणीकृतं रत्ननिकाय मुच्चकैः चिकाय लोकश्चिरमुञ्छमुत्सुकः ॥", "ch": {"n": "वंशस्थम्"}},
{"c": "15", "n": "3", "i": 1682, "v": "त्रपास्य न स्यात्सदसि स्त्रियान्वयात्कुतोऽतिरूपः सुखभाजनं जनः । अमूदृशी तत्कविबन्दिवर्णनैः अवाक्कृता राजकरञ्जिलोकवाक् ॥", "ch": {"n": "वंशस्थम्"}},
{"c": "15", "n": "4", "i": 1683, "v": "अदोषतामेव सतां विवृण्वते द्विषां मृषादोषकणाधिरोपणाः । न जातु सत्ये सति दूषाणे भवेदलीकमाधातुमवद्यमुद्यमः ॥", "ch": {"n": "वंशस्थम्"}},
{"c": "15", "n": "5", "i": 1684, "v": "विदर्भराजोऽपि समं तनूजया प्रविश्य हृष्यन्नवरोधमात्मनः । शशंस देवीमनुजातसंशयां प्रतीच्छ जामातरमुत्सुके नलम् ॥", "ch": {"n": "वंशस्थम्"}},
{"c": "15", "n": "6", "i": 1685, "v": "तनुत्विषा यस्य तृणं स मन्मथः कुलश्रिया यः पवितास्मदन्वयम् । जगत्त्रयीनायकमेलके वरं सुतां परं वेद विवेक्तुमीदृशम् ॥", "ch": {"n": "वंशस्थम्"}},
{"c": "15", "n": "7", "i": 1686, "v": "सृजन्तु पाणिग्रहमङ्गलोचिता मृगीदृशः स्त्रीसमयस्पृशः क्रियाः । श्रृतिस्मृतीनां तु वयं विदध्महे विधीनिति स्माह च निर्ययौ च सः ॥", "ch": {"n": "वंशस्थम्"}},
{"c": "15", "n": "8", "i": 1687, "v": "निरीय भूपेन निरीक्षितानना शशंस मौहूर्तिकसंसदंशकम् । गुणैररीणैरुदयास्तनिस्तुषां तदा स दातुं तनयां प्रचक्रमे ॥", "ch": {"n": "वंशस्थम्"}},
{"c": "15", "n": "9", "i": 1688, "v": "अथावदद्दूतमुखः स नैषधं कुलं च बाला च ममानुकम्प्यताम् । स पल्लवत्वद्य मनोरथाङ्क्रुरश्चिरेण नस्त्वच्चरणोदकैरिति ॥", "ch": {"n": "वंशस्थम्"}},
{"c": "15", "n": "10", "i": 1689, "v": "तथोत्थितं भीमवचःप्रतिध्वनिं निपीय दूतस्य स वक्त्रगह्वरात् । व्रजामि वन्दे चरणौ गुरोरिति ब्रुवन्प्रदाय प्रजिघाय तं बहु ॥", "ch": {"n": "वंशस्थम्"}},
{"c": "15", "n": "11", "i": 1690, "v": "निपीतदूतालपितस्ततो नलं विदर्भभर्तागमयांबभूव सः । निशावसाने श्रुतताम्रचूडवाग्यथा रथाङ्गस्तपनं धृतादरः ॥", "ch": {"n": "वंशस्थम्"}},
{"c": "15", "n": "12", "i": 1691, "v": "क्वचित्तदालेपनदानपण्डिता कमप्यहंकारमगात्पुरस्कृता । अलम्भि तुङ्गासनसंनिवेशनादपूपनिर्माणविदग्धयादरः ॥", "ch": {"n": "वंशस्थम्"}},
{"c": "15", "n": "13", "i": 1692, "v": "मुखानि मुक्तामणितोरणोद्गतैर्मरीचिभिः पान्थविलासमाश्रितैः । पुरस्य तस्याखिलवेश्मनामपि प्रमोदहासच्छुरितानि रेजिरे ॥", "ch": {"n": "वंशस्थम्"}},
{"c": "15", "n": "14", "i": 1693, "v": "पथामनीयन्त तथाधिवासनान्मधुव्रतानामपि दत्तविभ्रमाः । वितानतामातपनिर्भयास्तदा पटच्छिदाकालिकपुष्पजाः स्रजः ॥", "ch": {"n": "वंशस्थम्"}},
{"c": "15", "n": "15", "i": 1694, "v": "विभूषणैः कञ्चुकिता बभुः प्रजा विचित्रचित्रैः स्नपितत्विषो गृहाः । बभूव तस्मिन्मणिकुट्टिमैः पुरे वपुः स्वमुर्व्याः परिवर्तितोपमम् ॥", "ch": {"n": "वंशस्थम्"}},
{"c": "15", "n": "16", "i": 1695, "v": "तदा निसस्वानतमां घनं घनं ननाद तस्मिन्नितरां ततं ततम् । अवापुरुच्चैः सुषिराणि राणिताम् अमानमानद्धमियत्तयाध्वनीत् ॥", "ch": {"n": "वंशस्थम्"}},
{"c": "15", "n": "17", "i": 1696, "v": "विपञ्चिराच्छादि न वेणुभिर्न ते प्रणीतगीतैर्न च तेऽपि झर्झरैः । न ते हुहुक्केन न सोऽपि ढक्कया न मर्दलैः सापि न तेऽपि ढक्कया ॥", "ch": {"n": "वंशस्थम्"}},
{"c": "15", "n": "18", "i": 1697, "v": "विचित्रवादित्रनिनादमूर्च्छितः सुदूरचारी जनतामुखारवः । ममौ न कर्णेषु दिगन्तदन्तिनां पयोधिपूरप्रतिनादमेदुरः ॥", "ch": {"n": "वंशस्थम्"}},
{"c": "15", "n": "19", "i": 1698, "v": "उदस्य कुम्भीरथ शातकुम्भजाः चतुष्कचारुत्विषि वेदिकोदरे । यथाकुलाचारमथावनीन्द्रजां पुरन्ध्रिवर्गः स्नपयांबभूव ताम् ॥", "ch": {"n": "वंशस्थम्"}},
{"c": "15", "n": "20", "i": 1699, "v": "विजित्य दास्यादिव वारिहारिताम् अवापितास्तत्कुचयोर्द्वयेन ताः । शिखामवाक्षुः सहकारशाखिनस्त्रपाभरम्लानिमिवानतैर्मुखैः ॥", "ch": {"n": "वंशस्थम्"}},
{"c": "15", "n": "21", "i": 1700, "v": "असौ मुहुर्जातजलाभिषेचना क्रमाद्दुकूलेन सितांशुनोज्ज्वला । द्वयस्य वर्षाशरदां तदातनीं सनाभितां साधु बबन्ध संध्यया ॥", "ch": {"n": "वंशस्थम्"}},
{"c": "15", "n": "22", "i": 1701, "v": "पुरा प्रभिन्नाम्बुददुर्दिनीकृतां निनिन्द चन्द्रद्युतिसुन्दरीं दिवम् । शिरोरुहौघेण घनेन वर्षता क्वचिद्दुकूलेन सितांशुनोज्ज्वला ॥", "ch": {"n": "वंशस्थम्"}},
{"c": "15", "n": "23", "i": 1702, "v": "विरेजिरे तच्चिकुरोत्कराः किराः क्षाणं गलन्निर्मलवारिविप्रुषाम् । तमःसुहृच्चामरनिर्जयार्जिताः सिता वमन्तः खलु कीर्तिमुक्तिकाः ॥", "ch": {"n": "वंशस्थम्"}},
{"c": "15", "n": "24", "i": 1703, "v": "म्रदीयसा स्नानजलस्य वाससा प्रमार्जनेनाधिकमुज्ज्वलीकृताः । अदभ्रमभ्राजत साश्मशाणनात्प्रकाशरोचिःप्रतिमेव हेमजा ॥", "ch": {"n": "वंशस्थम्"}},
{"c": "15", "n": "25", "i": 1704, "v": "तदा तदङ्गस्य बिभर्ति विभ्रमं विलेपनामोदमुचः स्फुरद्रुचः । दरस्फुरत्काञ्चनकेतकीदलात्सुवर्णमभ्यस्यति सौरभं यदि ॥", "ch": {"n": "वंशस्थम्"}},
{"c": "15", "n": "26", "i": 1705, "v": "अवापितायाः शुचिवेदिकान्तरं कलासु तस्याः सकलासु पण्डिताः । क्षणेन सख्यश्चिरशिक्षणैः स्फुटं प्रतिप्रतीकं प्रतिकर्म निर्ममुः ॥", "ch": {"n": "वंशस्थम्"}},
{"c": "15", "n": "27", "i": 1706, "v": "विनापि भूषामवधिः श्रियामियं व्यभूषि विज्ञाभिरदर्शि चाधिका । न भूषयैषाधिचकास्ति किं तु सा नयेति कस्यास्तु विचारचातुरी विधाय ॥", "ch": {"n": "वंशस्थम्"}},
{"c": "15", "n": "28", "i": 1707, "v": "विधाय बन्धूकपयोजपूजने कृतां विधोर्गन्धफलीबलिश्रियम् । निनिन्द लब्धाधरलोचनार्चनं मनःशिलाचित्रकमेत्य तन्मुखम् ॥", "ch": {"n": "वंशस्थम्"}},
{"c": "15", "n": "29", "i": 1708, "v": "महीमधोनां मदनान्धतातमीतमःपटारम्भणतन्तुसंततिः । अबन्धि तन्मूर्धजपाशमञ्जरी कयापि धूपग्रहधूमकोमला ॥", "ch": {"n": "वंशस्थम्"}},
{"c": "15", "n": "30", "i": 1709, "v": "पुनःपुनः काचन कुर्वती कचच्छटाधिया धूपजधूमसंयमम् । सखी स्मितैस्तर्किततन्निजभ्रमा बबन्ध तन्मूर्धजचामरं चिरात् ॥", "ch": {"n": "वंशस्थम्"}},
{"c": "15", "n": "31", "i": 1710, "v": "बलस्य कृष्टेव हलेन भाति या कलिन्दकन्या घनभङ्गभङ्गुरा । तदार्पितैस्तां करुणस्य कुड्मलैः जहास तस्याः कुटिला कचच्छटा ॥", "ch": {"n": "वंशस्थम्"}},
{"c": "15", "n": "32", "i": 1711, "v": "धृतैतया हाटकपट्टिकालिके बभूव केशाम्बुदविद्युदेव सा । मुखेन्दुसंबन्धवशात्सुधाजुषः स्थिरत्वमूहे नियतं तदायुषः ॥", "ch": {"n": "वंशस्थम्"}},
{"c": "15", "n": "33", "i": 1712, "v": "ललाटिकासीमनि चूर्णकुन्तला बभुः स्फुटं भीमनरेन्द्रजन्मनः । मनःशिलाचित्रकदीपसंभवा भ्रमीभृतः कज्जलधूमवल्लयः ॥", "ch": {"n": "वंशस्थम्"}},
{"c": "15", "n": "34", "i": 1713, "v": "अपाङ्गमालिङ्ग्य तदीयमुच्चकैरदीपि रेखा जनिताञ्जनेन या । अपाति सूत्रं तदिव द्वितीयया वयःश्रिया वर्धयितुं विलोचने ॥", "ch": {"n": "वंशस्थम्"}},
{"c": "15", "n": "35", "i": 1714, "v": "अनङ्गलीलाभिरपाङ्गधाविनः कनीनिकानीलमणेः पुनः पुनः । तमिस्रवंशप्रभवेन रश्मिना स्वपद्धतिः सा किमरञ्जि नाञ्जनैः ॥", "ch": {"n": "वंशस्थम्"}},
{"c": "15", "n": "36", "i": 1715, "v": "असेविषातां सुषमां विदर्भजादृशाववाप्याञ्जनरेखयाऽन्वयम् । भुजद्वयज्याकिणपद्धतिस्पृशोः स्मरेण बाणीकृतयोः पयोजयोः ॥", "ch": {"n": "वंशस्थम्"}},
{"c": "15", "n": "37", "i": 1716, "v": "तदक्षितत्कालतुलागसा नखं निखाय कृष्णस्य मृगस्य चक्षुषी । विधिर्यदुद्धर्तुमियेष तत्तयोरदूरवर्तिक्षतता स्म शंसति ॥", "ch": {"n": "वंशस्थम्"}},
{"c": "15", "n": "38", "i": 1717, "v": "विलोचनाभ्यामतिमात्रपीडिते वतंसनीलाम्बुरुहद्वयीं खलु । तयोः प्रतिद्वन्द्विधियाधिरोपयांबभूवतुर्भीमसुताश्रुती ततः ॥", "ch": {"n": "वंशस्थम्"}},
{"c": "15", "n": "39", "i": 1718, "v": "धृतं वतंसोत्पलयुग्ममेतया व्यराजदस्यां पतिते दृशाविव । मनोभुवान्ध्यं गमितस्य पश्यतः स्थिते लगित्वा रसिकस्य कस्यचित् ॥", "ch": {"n": "वंशस्थम्"}},
{"c": "15", "n": "40", "i": 1719, "v": "विदर्भपुत्रीश्रवणावतंसिकामणीमहःकिंशुककार्मुकोदरे । उदीतनेत्रोत्पलबाणसंभृतिर्नलं परं लक्ष्यमवैक्षत स्मरः ॥", "ch": {"n": "वंशस्थम्"}},
{"c": "15", "n": "41", "i": 1720, "v": "अनाचरत्तथ्यमृषाविचारणां तदाननं कर्णलतायुगेन किम् । बबन्ध जित्वा मणिकुण्डले विधू द्विचन्द्रबुद्ध्या कथितावसूयकौ ॥", "ch": {"n": "वंशस्थम्"}},
{"c": "15", "n": "42", "i": 1721, "v": "अवादि भैमी परिधाप्य कुण्डले वयस्ययाभ्यामभितः समन्वयः । त्वदाननेन्दोः प्रियकामजन्मनि श्रयत्ययं दौरुधरीं धुरं ध्रुवम् ॥", "ch": {"n": "वंशस्थम्"}},
{"c": "15", "n": "43", "i": 1722, "v": "निवेशितं यावकरागदीप्तये लगत्तदीयाधरसीम्नि सिक्थकम् । रराज तत्रैव निवस्तुमुत्सुकं मधूनि निर्धूय सुधासधर्मणि ॥", "ch": {"n": "वंशस्थम्"}},
{"c": "15", "n": "44", "i": 1723, "v": "स्वरेण वीणेत्यविशेषणं पुरा स्फुरत्तदीया खलु कण्ठकन्दली । अवाप्य तन्त्रीरथ सप्त मुक्तिकासरानराजत्परिवादिनी स्फुटम् ॥", "ch": {"n": "वंशस्थम्"}},
{"c": "15", "n": "45", "i": 1724, "v": "उपास्यमानाविव शिक्षितुं ततो मृदुत्वमप्रौढमृणालनालया । विरेजतुर्माङ्गलिकेन संगतौ भुजौ सुदत्या वलयेन कम्बुनः ॥", "ch": {"n": "वंशस्थम्"}},
{"c": "15", "n": "46", "i": 1725, "v": "पदद्वयेऽस्या नवयावरञ्जना जनैस्तदानीमुदनीयतार्पिता । चिराय पद्मौ परिरभ्य जाग्रती निशीव विश्लिष्य नवा रविद्युतिः ॥", "ch": {"n": "वंशस्थम्"}},
{"c": "15", "n": "47", "i": 1726, "v": "कृतापराधः सुतनोरनन्तरं विचिन्त्य कान्तेन समं समागमम् । स्फुटं सिषेवे कुसुमेषुपावकः स रागचिह्नश्चरणौ न यावकः ॥", "ch": {"n": "वंशस्थम्"}},
{"c": "15", "n": "48", "i": 1727, "v": "स्वयं तदङ्गेषु गतेषु चारुतां परस्परेणैव विभूषितेषु च । किमूचिरेऽलंकरणानि तानि तद्दृतैव तेषां करणं बभूव यत् ॥", "ch": {"n": "वंशस्थम्"}},
{"c": "15", "n": "49", "i": 1728, "v": "क्रमाधिकामुत्तरमुत्तरं श्रियं पुपोष यां भूषणचुम्बनैरियम् । पुरः पुरस्तस्थुषि रामणीयके तया बबाधेऽवधिबुद्धिधोरणिः ॥", "ch": {"n": "वंशस्थम्"}},
{"c": "15", "n": "50", "i": 1729, "v": "मणीसनाभौ मुकुरस्य मण्डले बभौ निजास्यप्रतिबिम्बदर्शिनी । विधोरदूरं स्वमुखं विधाय सा निरूपयन्तीव विशेषमेतयोः ॥", "ch": {"n": "वंशस्थम्"}},
{"c": "15", "n": "51", "i": 1730, "v": "जितस्तदास्येन कलानिधिर्दधे द्विचन्द्रधीसाक्षिकमायकायताम् । तथापि जिग्ये युगपत्सखीयुगप्रदर्शितादर्शबहूभविष्णुना ॥", "ch": {"n": "वंशस्थम्"}},
{"c": "15", "n": "52", "i": 1731, "v": "किमालियुग्मार्पितदर्पणद्वये तदास्यमेकं बहु चान्यदम्बुजम् । हिमेषु निर्वाप्य निशासमाधिभिः तदीयसालोक्यमितं व्यलोक्यत ॥", "ch": {"n": "वंशस्थम्"}},
{"c": "15", "n": "53", "i": 1732, "v": "पलाशदामेतिमिलच्छिलीमुखैर्वृता विभूषामणिरश्मिकार्मुकैः । अलक्षि लक्षैर्धनुषामसौ तदा रतीशसर्वस्वतयाऽभिरक्षिता ॥", "ch": {"n": "वंशस्थम्"}},
{"c": "15", "n": "54", "i": 1733, "v": "विशेषतीर्थैरिव जह्नुनन्दिनी गुणैरिवाजानिकरागभूमिता । जगाम भाग्यैरिव नीतिरुज्ज्वलैर्विभूषणैस्तत्सुषमा महार्धताम् ॥", "ch": {"n": "वंशस्थम्"}},
{"c": "15", "n": "55", "i": 1734, "v": "नलात्स्ववैश्वस्त्यमनाप्तुमानता नृपस्त्रियो भीममहोत्सवागताः । तदङ्घ्रिलाक्षामदधन्त मङ्गलं शिरःसु सिन्दूरमिव प्रियायुषे ॥", "ch": {"n": "वंशस्थम्"}},
{"c": "15", "n": "56", "i": 1735, "v": "अमोघभावेन सनाभितां गताः प्रसन्नगीर्वाणवराक्षरस्रजाम् । ततः प्रणम्राधिजगाम सा ह्रिया गुरुर्गुरुब्रह्मपतिव्रताशिषाः ॥", "ch": {"n": "वंशस्थम्"}},
{"c": "15", "n": "57", "i": 1736, "v": "तथैव तत्कालमथानुजीविभिः प्रसाधनासञ्जनशिल्पपारगैः । निजस्य पाणिग्रहणक्षणोचिता कृता नलस्यापि विभोर्विभूषणा ॥", "ch": {"n": "वंशस्थम्"}},
{"c": "15", "n": "58", "i": 1737, "v": "नृपस्य तत्राधिकृताः पुनः पुनर्विचार्य तान्बन्धमवापिपन्कचान् । कलापलीलोपनिधिर्गरुत्त्यजः  स यैरपालापि कलापिसंपदः ॥", "ch": {"n": "वंशस्थम्"}},
{"c": "15", "n": "59", "i": 1738, "v": "पतत्त्रिणां द्राधिमशालिना धनुर्गुणेन संयोगजुषां मनोभुवः । कचेन तस्यार्जितमार्जनश्रिया समेत्य सौभाग्यमलम्भि कुङ्नलैः ॥", "ch": {"n": "वंशस्थम्"}},
{"c": "15", "n": "60", "i": 1739, "v": "अनर्ध्यरत्नौघमयेन मण्डितो रराज राजा मुकुटेन मूर्धनि । वनीपकानां स हि कल्पभूरुहस्ततो विमुञ्चन्निव मञ्जुमञ्जरीम् ॥", "ch": {"n": "वंशस्थम्"}},
{"c": "15", "n": "61", "i": 1740, "v": "नलस्य भाले मणिवीरपट्टिकानिभेन लग्नः परिधिर्विधोर्बभौ । तदा शशाङ्काधिकरूपतां गते तदानने मातुमशक्नुवन्निव ॥", "ch": {"n": "वंशस्थम्"}},
{"c": "15", "n": "62", "i": 1741, "v": "बभूव भैम्याः खलु मानसौकसं जिघांसतो धैर्यभरं मनोभुवः । उपभ्रु तद्वर्तुलचित्ररूपिणी धनुःसमीपे गुलिकेव संभृता ॥", "ch": {"n": "वंशस्थम्"}},
{"c": "15", "n": "63", "i": 1742, "v": "अचुम्बि या चन्दनबिन्दुमण्डली नलीयवक्त्रेण सरोजतर्जिना । श्रियं श्रिता काचन तारकासखी कृता शशाङ्कस्य तयाङ्कवर्तिनी ॥", "ch": {"n": "वंशस्थम्"}},
{"c": "15", "n": "64", "i": 1743, "v": "न यावदग्निभ्रममेत्युदूढतां नलस्य भैमीति हरेर्दुराशया । स बिन्दुरिन्दुः प्रहितः किमस्य सा न वेति भाले पठितुं लिपीमिव ॥", "ch": {"n": "वंशस्थम्"}},
{"c": "15", "n": "65", "i": 1744, "v": "कपोलपालीजनिजानुबिम्बयोः समागमात्कुण्डलमण्डलद्वयी । नलस्य तत्कालमवाप चित्तभूः अथ स्फुरच्चक्रचतुष्कचारुताम् ॥", "ch": {"n": "वंशस्थम्"}},
{"c": "15", "n": "66", "i": 1745, "v": "श्रितास्य कण्ठं गुरुविप्रवन्दनाद्विनम्रमोलेश्चिबुकाग्रचुम्बिनी । अवाप मुक्तावलिरास्यचन्द्रमः स्रवत्सुधातुन्दिलबिन्दुवृन्दताम् ॥", "ch": {"n": "वंशस्थम्"}},
{"c": "15", "n": "67", "i": 1746, "v": "यतोऽजनि श्रीर्बलवान्बलं द्विषन्बभूव यस्याजिषु वारणेन सः । अपूपुरत्तान्कमलार्थिनो घनान्समुद्रभावं स बभार तद्भुजः ॥", "ch": {"n": "वंशस्थम्"}},
{"c": "15", "n": "68", "i": 1747, "v": "कृतार्थयन्नर्थिजनाननारतं बभूव तस्यामरभूरुहः करः । तदीयमूले निहितं द्वितीयवद्द्ध्रुवं दधे कङ्कणमालवालताम् ॥", "ch": {"n": "वंशस्थम्"}},
{"c": "15", "n": "69", "i": 1748, "v": "रराज दोर्मण्डनमण्डलीजुषोः स वज्रमाणिक्यसितारुणत्विषोः । मिषेण वर्षन्दशदिङ्मुखोन्मुखौ यशःप्रतापाववनीजयार्जितौ ॥", "ch": {"n": "वंशस्थम्"}},
{"c": "15", "n": "70", "i": 1749, "v": "घने समस्तापघनावलम्बिनां विभूषणानां मणिमण्डले नलः । स्वरूपरेखामवलोक्य निष्फलीचकार सेवाचणदर्पणार्पणाम् ॥", "ch": {"n": "वंशस्थम्"}},
{"c": "15", "n": "71", "i": 1750, "v": "व्यलोकि लोकेन न केवलं चलन्मुदा तदीयाभरणाऋपणाद्युतिः । अदर्शि विस्फारितरत्नलोचनैः परस्परेणेव विभूषणैरपि ॥", "ch": {"n": "वंशस्थम्"}},
{"c": "15", "n": "72", "i": 1751, "v": "ततोऽनु वार्ष्णेयनियन्तृकं रथं युधि क्षितारिक्षितिभृज्जयद्रथः । नृपः पृथासूनुरिवाधिरूढवान्स जन्ययात्रामुदितः किरीटवान् ॥", "ch": {"n": "वंशस्थम्"}},
{"c": "15", "n": "73", "i": 1752, "v": "विदर्भनाम्नस्त्रिदिवस्य वीक्षितुं रसोदयादप्सरसस्तमुज्ज्वलम् । गृहाद्गृहादेत्य धृतप्रसाधना व्यराजयन्राजपथानथाधिकम् ॥", "ch": {"n": "वंशस्थम्"}},
{"c": "15", "n": "74", "i": 1753, "v": "अजानती कापि विलोकनोत्सुका समीरधूतार्धमपि स्तनांशुकम् । कुचेन तस्मै चलतेऽकरोत्पुरः पुराङ्गना मङ्गलकुम्भसंभृतिम् ॥", "ch": {"n": "वंशस्थम्"}},
{"c": "15", "n": "75", "i": 1754, "v": "सखीं नलं दर्शयमानयाङ्कतो जवादुदस्तस्य करस्य कङ्कणे । विषज्य हारैस्त्रुटितैरतर्कितैः कृतं कयापि क्षणलाजमोक्षणम् ॥", "ch": {"n": "वंशस्थम्"}},
{"c": "15", "n": "76", "i": 1755, "v": "लसन्नखादर्शमुखाम्बुजस्मितप्रसूनवाणीमधुपाणिपल्लवम् । यियासतस्तस्य नृपस्य जज्ञिरे प्रशस्तवस्तूनि तदेवयौवतम् ॥", "ch": {"n": "वंशस्थम्"}},
{"c": "15", "n": "77", "i": 1756, "v": "करस्थताम्बूलजिघत्सुरेकिका विलोकनैकाग्रविलोचनोत्पला । मुखे निचिक्षेप मुखद्विराजतारुषेव लीलाकमलं विलासिनी ॥", "ch": {"n": "वंशस्थम्"}},
{"c": "15", "n": "78", "i": 1757, "v": "कयापि वीक्षाविमनस्कलोचने समाज एवोपपतेः समीयुषः । घनं सविघ्नं परिरम्भसाहसैः तदा तदालोकनमन्वभूयत ॥", "ch": {"n": "वंशस्थम्"}},
{"c": "15", "n": "79", "i": 1758, "v": "दिदृक्षुरन्या विनिमेषावीक्षणां नृणामयोग्यां दधती तनुश्रियम् । पदाग्रमात्रेण यदस्पृशन्महीं न तावता केवलमप्सरोऽभवत् ॥", "ch": {"n": "वंशस्थम्"}},
{"c": "15", "n": "80", "i": 1759, "v": "विभूषणस्रंसनशंसनार्पितैः करप्रहारैरपि धूननैरपि । अमान्तमन्तः प्रसभं पुराऽपरा सखीषु संमापयतीव संमदम् ॥", "ch": {"n": "वंशस्थम्"}},
{"c": "15", "n": "81", "i": 1760, "v": "वतंसनीलाम्बुरुहेण किं दृशा विलोकमाने विमनीबभूवतुः । अपि श्रुती दर्शनसक्तचेतसां न तेन ते शुश्रुवतुर्मृगीदृशाम् ॥", "ch": {"n": "वंशस्थम्"}},
{"c": "15", "n": "82", "i": 1761, "v": "काश्चिन्निर्माय चक्षुःप्रसृतिचुलुकितं तास्वशङ्कन्त कान्ता मौग्ध्यादाचूडमोघैर्निचुलितमिव तं भूषणानां मणीनाम् । साहस्रीभिर्निमेषाकृतमतिभिरयं दृग्भिरालिङ्गितः किं ज्योतिष्टोमादियज्ञश्रुतिफलजगतीसार्वभौमभ्रमेण ॥", "ch": {"n": "स्रग्धरा"}},
{"c": "15", "n": "83", "i": 1762, "v": "भवन्सुद्युम्नः स्त्री नरपतिरभूद्यस्य जननी तमुर्वश्याः प्राणानपि विजयमानस्तनुरुचा । हरारब्धक्रोधेन्धनमदनसिंहासनमसावलंकर्मीणश्रीरुदभवदलंकर्तुमधुना ॥", "ch": {"n": "शिखरिणी"}},
{"c": "15", "n": "84", "i": 1763, "v": "अर्थी सर्वसुपर्वणां पतिरसावेतस्य यूनः कृते पर्यत्याजि विदर्भराजसुतया युक्तं विशेषज्ञया । अस्मिन्नाम तया वृते सुमनसः सन्तोऽपि यन्निर्जरा जाता दुर्मनसो न सोढुमुचिता तेषां तु साऽनौचिती ॥", "ch": {"n": "शार्दूलविक्रीडितम्"}},
{"c": "15", "n": "85", "i": 1764, "v": "अस्योत्कण्ठितकण्ठलोठिवरणस्रक्साक्षिभिर्दिग्भटैः स्वं वक्षः स्वयमस्फुटन्न किमदः शस्त्रादपि स्फोटितम् । व्यावृत्योपनतेन हा शतमखेनाद्य प्रसाद्या कथं भैम्यां व्यर्थमनोरथेन च शची साचीकृतास्याम्बुजा ॥", "ch": {"n": "शार्दूलविक्रीडितम्"}},
{"c": "15", "n": "86", "i": 1765, "v": "मा जानीत विदर्भजामविदुषीं कीर्तिं मुदः श्रोयसीं सेयं भद्रमचीकरन्मघवता न स्वां द्वितीयां शचीम् । कः शच्या रचयांचकार चरिते काव्यं स नः कथ्यतामेतस्यास्तु करिष्यते रसधुनीपात्रे चरित्रे न कैः ॥", "ch": {"n": "शार्दूलविक्रीडितम्"}},
{"c": "15", "n": "87", "i": 1766, "v": "वैदर्भीबहुजन्मनिर्मिततपःशिल्पेन देहश्रिया नेत्राभ्यां स्वदते युवायमवनीवासः प्रसूनायुधः । गीर्वाणालयसार्वभौमसुकृतप्राग्भारदुष्प्रापया योगं भीमजयानुभूय भजतामद्वैतमद्य त्विषाम् ॥", "ch": {"n": "शार्दूलविक्रीडितम्"}},
{"c": "15", "n": "88", "i": 1767, "v": "स्त्रीपुंसव्यतिषञ्जनं जनयतः पत्युः प्रजानामभूदभ्यासः परिपाकिमः किमनयोर्दाम्पत्यसंपत्तये । आसंसारपुरन्ध्रिपूरुषमिथःप्रेमार्पणक्रीडयाप्येतज्जम्पतिगाढरागरचना प्राकर्षि चेतोभुवः ॥", "ch": {"n": "शार्दूलविक्रीडितम्"}},
{"c": "15", "n": "89", "i": 1768, "v": "ताभिर्दृश्यत एष यान्पथि महाज्यैष्ठीमहे मन्महे यदृग्भिः पुरुषोत्तमः परिचितः प्राग्मञ्चमञ्चन्कृतः । सा स्त्रीराट्पतयालुभिः शितिसितैः स्यादस्य दृक्चामरैः सस्ने माघमघातिघातियमुनागङ्गौघयोगे यया ॥", "ch": {"n": "शार्दूलविक्रीडितम्"}},
{"c": "15", "n": "90", "i": 1769, "v": "वैदर्भीविपुलानुरागकलनात्सौभाग्यमत्राखिलक्षोणीचक्रशतक्रतौ निजगदे तद्बृत्तवृत्तक्रमैः । किंचास्माकनरेन्द्रभूसुभगतासंभूतये लग्नकं देवेन्द्रावरणप्रसादितशचीविश्राणिताशीर्वचः ॥", "ch": {"n": "शार्दूलविक्रीडितम्"}},
{"c": "15", "n": "91", "i": 1770, "v": "आसुत्राममपासनान्मखभुजां भैम्यैव राजव्रजे तादर्थ्यागमनानुरोधपरया युक्तार्जि लज्जामृजा । आत्मानं त्रिदशप्रसादफलताम्पत्ये विधायानया ह्रीरोषापयशःकथानवसरः सृष्टं सुराणामपि ॥", "ch": {"n": "शार्दूलविक्रीडितम्"}},
{"c": "15", "n": "92", "i": 1771, "v": "इत्यालेपुरनुप्रतीकनिलयालंकारसारश्रियाहंकुर्वत्तनुरामणीयकममूरालोक्य पौरप्रियाः । सानन्दाः कुरुविन्दसुन्दरकरस्यानन्दनं स्यन्दनं तस्याध्यास्य यतः शतक्रतुहरित्क्रीडाद्रिमिन्दोरिव ॥", "ch": {"n": "शार्दूलविक्रीडितम्"}},
{"c": "15", "n": "93", "i": 1772, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । यातः पञ्चदशः कृशेतररसस्वादाविहायं महाकाव्ये तस्य कृतौ नलीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "16", "n": "1", "i": 1773, "v": "वृतः प्रतस्थे स रथैरथो रथी गृहान्विदर्भाधिपतेर्धराधिपः । पुरोधसं गौतममात्मवित्तमं द्विधा पुरस्कृत्य गृहीतमङ्गलः ॥", "ch": {"n": "वंशस्थम्"}},
{"c": "16", "n": "2", "i": 1774, "v": "विभूषणांशुप्रतिबिम्बितैः स्फुटं भृशावदातैः स्वनिवासिभिर्गुणैः । मृगेक्षणानां समुपासि चामरैर्विधूयमानैः स विधुप्रभैः प्रभुः ॥", "ch": {"n": "वंशस्थम्"}},
{"c": "16", "n": "3", "i": 1775, "v": "परार्ध्यवेषाभरणैः पुरःसरैः समं जिहाने निषधावनीभुजि । दधे सुनासीरपदाभिधेयतां स रूढिमात्राद्यदि वृत्रशात्रवः ॥", "ch": {"n": "वंशस्थम्"}},
{"c": "16", "n": "4", "i": 1776, "v": "नलस्य नासीरसृजां महीभुजां किरीटरत्नैः पुनरुक्तदीपया । अदीपि रात्रौ वरयात्रया तया चमूरजोमिश्रतमिस्रसंपदा ॥", "ch": {"n": "वंशस्थम्"}},
{"c": "16", "n": "5", "i": 1777, "v": "विदर्भराजः क्षितिपाननुक्षणं शुभक्षणासन्नतरत्वसत्वरः । दिदेश दूतान्पथि यान्यथोत्तरं चमूममुष्योपचिकाय तच्चयः ॥", "ch": {"n": "वंशस्थम्"}},
{"c": "16", "n": "6", "i": 1778, "v": "हरिद्विपद्वीपिभिरांशुकैर्नभोनभस्वदाध्मापनपीनितैरभूत् । तरस्वदश्वध्वजिनीध्वजैर्वनं विचित्रचीनाम्बरवल्लिवेल्लिवेल्लितम् ॥", "ch": {"n": "वंशस्थम्"}},
{"c": "16", "n": "7", "i": 1779, "v": "भुवाह्वयन्तीं निजतोरणस्रजा गजालिकर्णानिलखेलया ततः । ददर्श दूतीमिव भीमजन्मनह्स तत्प्रतीहारमहीं महीपतिः ॥", "ch": {"n": "वंशस्थम्"}},
{"c": "16", "n": "8", "i": 1780, "v": "श्लथैर्दलैः स्तम्भयुगस्य रम्भयोश्चकास्ति चण्डातकमण्डिता स्म सा । प्रियासखीवास्य मनःस्थितिस्फुरत्सुखागतप्रश्निततूर्यनिःस्वना ॥", "ch": {"n": "वंशस्थम्"}},
{"c": "16", "n": "9", "i": 1781, "v": "विनेतृभर्तृद्वयभीतिदान्तयोः परस्परस्मादनवाप्तवैशसः । अजायत द्वारि नरेन्द्रसेनयोः समागमः स्फारमुखारवोद्गमः ॥", "ch": {"n": "वंशस्थम्"}},
{"c": "16", "n": "10", "i": 1782, "v": "निर्दिश्य बन्धूनित इत्युदीरितं दमेन गत्वार्धपथे कृतार्हणम् । विनीतमा द्वारत एव पद्गतां गतं तमैक्षिष्ट मुदा विदर्भराट् ॥", "ch": {"n": "वंशस्थम्"}},
{"c": "16", "n": "11", "i": 1783, "v": "अथायमुत्थाय विसार्य दोर्युगं मुदा प्रतीयेष तमात्मजन्मनः । सुरस्रवन्त्या इव पात्रमागतं भृताभितोवीचिगतिः सरित्पतिः ॥", "ch": {"n": "वंशस्थम्"}},
{"c": "16", "n": "12", "i": 1784, "v": "यथावदस्मै पुरुषोत्तमाय तां स साधुलक्ष्मीं बहुवाहिनीश्वरः । शिवामथ स्वस्य शिवाय नन्दनां ददे पतिः सर्वविदे महीभृताम् ॥", "ch": {"n": "वंशस्थम्"}},
{"c": "16", "n": "13", "i": 1785, "v": "असिस्वदद्यन्मधुपर्कमर्पितं स तद्व्यधात्तर्कमुदर्कदर्शिने । यदेष पास्यन्मधु भीमजाधरं मिषेण पुण्याहविधिं तदाकृत ॥", "ch": {"n": "वंशस्थम्"}},
{"c": "16", "n": "14", "i": 1786, "v": "वरस्य पाणिः परधातकौतुकी वधूकरः पङ्कजकान्तितस्करः । सुराज्ञि तौ तत्र विदर्भमण्डले ततो निबद्धौ किमु कर्कशैः कुशैः ॥", "ch": {"n": "वंशस्थम्"}},
{"c": "16", "n": "15", "i": 1787, "v": "विदर्भजायाः करवारिजेन यन्नलस्य पाणेरुपरि स्थितं किल । विशङ्क्य सूत्रं पुरुषायितस्य तद्भविष्यतोऽस्मायि तदा तदालिभिः ॥", "ch": {"n": "वंशस्थम्"}},
{"c": "16", "n": "16", "i": 1788, "v": "सखा यदस्मै किल भीमसंज्ञया स यक्षसख्याधिगतं ददौ भवः । ददौ तदेष श्वशुरः सुरोचितं नलाय चिन्तामणिदाम कामदम् ॥", "ch": {"n": "वंशस्थम्"}},
{"c": "16", "n": "17", "i": 1789, "v": "बहोर्दुरापस्य वराय वस्तुनश्चितस्य दातुं प्रतिबिम्बकैतवात् । बभौतरामन्तरवस्थितं दधद्यदर्थमभ्यर्थितदेयमर्थिने ॥", "ch": {"n": "वंशस्थम्"}},
{"c": "16", "n": "18", "i": 1790, "v": "असिं भवान्याः क्षतकासरासुरं वराय भीमः स्म ददाति भासुरम् । ददे हि तस्मै धवनामधारिणे स शंभुसंभोगनिमग्नयानया ॥", "ch": {"n": "वंशस्थम्"}},
{"c": "16", "n": "19", "i": 1791, "v": "अधारि यः प्राङ्नहिषासुरद्विषा कृपाणमस्मै तमदत्त कूकुदः । अहायि तस्या हि धवार्धमज्जिना स दक्षिणार्धेन पराङ्गदारणः ॥", "ch": {"n": "वंशस्थम्"}},
{"c": "16", "n": "20", "i": 1792, "v": "उवाह यः सान्द्रतराङ्गकाननः स्वशौर्यसूर्योदयपर्वतव्रतम्। सनिर्झरः शाणनधौतधारया समूढसंध्यः क्षतशत्रुजासृजा ॥", "ch": {"n": "वंशस्थम्"}},
{"c": "16", "n": "21", "i": 1793, "v": "यमेन जिह्वा प्रहितेव या निजा तमात्मजां याचितुमर्थिना भृशम् । स तां ददेऽस्मै परिवारशोभिनीं करग्रहार्हामसिपुत्रिकामपि ॥", "ch": {"n": "वंशस्थम्"}},
{"c": "16", "n": "22", "i": 1794, "v": "यदङ्गभूमी बभतुः स्वयोषितामुरोजपत्त्रावलिनेत्रकज्जले । रणस्थलस्थण्डिलशायिताव्रतैर्गृहीतदीक्षैरिव दक्षिणीकृते ॥", "ch": {"n": "वंशस्थम्"}},
{"c": "16", "n": "23", "i": 1795, "v": "पुरैव तस्मिन्समदेशि तत्सुताभिकेन यः सौहृदनाटिनाग्निना । नलाय विश्राणयति स्म तं रथं नृपः सुलङ्घ्याद्रिसमुद्रकापथम् ॥", "ch": {"n": "वंशस्थम्"}},
{"c": "16", "n": "24", "i": 1796, "v": "प्रसूतवत्ता नलकूबरान्वयप्रकाशितास्यापि महारथस्य यत् । कुबेरदृष्टान्तबलेन पुष्पकप्रकृष्टतैतस्य ततोऽनुमीयते ॥", "ch": {"n": "वंशस्थम्"}},
{"c": "16", "n": "25", "i": 1797, "v": "महेन्द्रमुच्चैःश्रवसा प्रतार्य यन्निजेन पत्याऽकृत सिन्धुरन्वितम् । स तद्ददेऽस्मै हयरत्नमर्पितं पुराऽनुबन्धुं वरुणेन बन्धुताम् ॥", "ch": {"n": "वंशस्थम्"}},
{"c": "16", "n": "26", "i": 1798, "v": "जवादवारीकृतदूरदृक्पथस्तथाक्षियुग्माय ददे मुदं न यः । ददद्दिदृक्षादरदासतां यथा तयैव तत्पांसुलकण्ठनालताम् ॥", "ch": {"n": "वंशस्थम्"}},
{"c": "16", "n": "27", "i": 1799, "v": "दिवस्पतेरादरदर्शिनादरादढौकि यस्तं प्रति विश्वकर्मणा । तमेकमाणिक्यमयं महोन्नतं पतद्ग्रहं ग्राहितवान्नलेन सः ॥", "ch": {"n": "वंशस्थम्"}},
{"c": "16", "n": "28", "i": 1800, "v": "नलेन ताम्बूलविलासितोज्झितैर्मुखस्य यः पूगकणैर्भृतो न वा । इति व्यवेचि स्वमयूखमण्डलादुदञ्चदुच्चारुणचारुणश्चिरात् ॥", "ch": {"n": "वंशस्थम्"}},
{"c": "16", "n": "29", "i": 1801, "v": "मयेन भीमं भगवन्तमर्चता नृपेति पूजा प्रभुनाम्नि या कृता । अदत्त भीमोऽपि स नैषधाय तां हरिन्मणेर्भोजनभाजनम्महत् ॥", "ch": {"n": "वंशस्थम्"}},
{"c": "16", "n": "30", "i": 1802, "v": "छदे सदैव च्छविमस्य बिभ्रतां न केकिनां सर्पविषं विसर्पति । न नीलकण्ठत्वमधास्यदत्र चेत्स कालकूटं भगवानभोक्ष्यत ॥", "ch": {"n": "वंशस्थम्"}},
{"c": "16", "n": "31", "i": 1803, "v": "विराध्य दुर्वाससमस्खलद्दिवः स्रजं त्यजन्नस्य किमिन्द्रसिन्धुरः । अदत्त तस्मै स मदच्छलात्सदा यमभ्रमातङ्गतयैव वर्षुकम् ॥", "ch": {"n": "वंशस्थम्"}},
{"c": "16", "n": "32", "i": 1804, "v": "मदान्मदग्रे भवताथवा भिया परं दिगन्तादपि यात जीवत । इति स्म यो दिक्करिणः स्वकर्णयोर्विनैव वर्णस्रजमागतैर्गतैः ॥", "ch": {"n": "वंशस्थम्"}},
{"c": "16", "n": "33", "i": 1805, "v": "बभार बीजं निजकीर्तये रदौ द्विषामकीर्त्यै खलु दानविप्लुषः । श्रवःश्रमैः कुम्भकुचां शिरःश्रियं मुदे मदस्वेदवतीमुपास्त यः ॥", "ch": {"n": "वंशस्थम्"}},
{"c": "16", "n": "34", "i": 1806, "v": "न तेन वाहेषु विवाहदक्षिणीकृतेषु संख्यानुभवेऽभवत्क्षमः । न शातकुम्भेषु न मत्तकुम्भिषु प्रयत्नवान्कोऽपि न रत्नराशिषु ॥", "ch": {"n": "वंशस्थम्"}},
{"c": "16", "n": "35", "i": 1807, "v": "करग्रहे वाम्यमधत्त यस्तयोः प्रसाद्य भैम्यानु च दक्षिणीकृतः । कृतः पुरस्कृत्य ततो नलेन स प्रदक्षिणस्तत्क्षणमाशुशुक्षणिः ॥", "ch": {"n": "वंशस्थम्"}},
{"c": "16", "n": "36", "i": 1808, "v": "स्थिरा त्वमश्मेव भवेति मन्त्रवागनेशदाशास्य किमाशु तां ह्रिया । शिला चलेत्प्रेरणया नृणामपि स्थितेस्तु नाचालि बिडौजसापि सा ॥", "ch": {"n": "वंशस्थम्"}},
{"c": "16", "n": "37", "i": 1809, "v": "प्रियांशुकग्रन्थिनिबद्धवाससं तदा पुरोधा विदधे विदर्भजाम् । जगाद विच्छिद्य पटं प्रयास्यतो नलादविश्वासमिवैष विश्ववित् ॥", "ch": {"n": "वंशस्थम्"}},
{"c": "16", "n": "38", "i": 1810, "v": "ध्रुवावलोकाय तदुन्मुखभुवा निर्दिश्य पत्याभिदधे विदर्भजा । किमस्य न स्यादणिमाक्षिसाक्षिकस्तथापि तथ्यो महिमागमोदितः ॥", "ch": {"n": "उपजातिः"}},
{"c": "16", "n": "39", "i": 1811, "v": "धवेन सादर्शि वधूररुन्धतीं सतीमिमां पश्य गतामिवाणुताम् । कृतस्य पूर्वं हृदि भूपतेः कृते तृणीकृतस्वर्गपतेर्जनादिति ॥", "ch": {"n": "वंशस्थम्"}},
{"c": "16", "n": "40", "i": 1812, "v": "प्रसूनता तत्करपल्लवस्थितैरुडुच्छविर्व्योमविहारिभिः पथि । मुखेऽमराणामनले रदावलेरभाजि लाजैरनयोज्झितैर्द्युतिः ॥", "ch": {"n": "वंशस्थम्"}},
{"c": "16", "n": "41", "i": 1813, "v": "तया प्रतीष्टाहुतिधूमपद्धतिर्गता कपोले मृगनाभिशोभिताम् । ययौ दृशोरञ्जनतां श्रुतौ श्रिता तमाललीलामलिकेऽलकायिता ॥", "ch": {"n": "वंशस्थम्"}},
{"c": "16", "n": "42", "i": 1814, "v": "अपह्नुतः स्वेदभरः करे तयोस्त्रपाजुषोर्दानजलैर्मिलन्मुहुः । दृशोरपि प्रस्रुतमस्रु सात्त्विकं घनैः समाधीयत धूमलङ्घनैः ॥", "ch": {"n": "वंशस्थम्"}},
{"c": "16", "n": "43", "i": 1815, "v": "बहूनि भीमस्य वसूनि दक्षिणां प्रयच्छतः सत्त्वमवेक्ष्य तत्क्षणम् । जनेषु रोमाञ्चमितेषु मिश्रतां ययुस्तयोः कण्टककुड्मलश्रियः ॥", "ch": {"n": "वंशस्थम्"}},
{"c": "16", "n": "44", "i": 1816, "v": "बभूव न स्तम्भविजित्वरी तयोः श्रुतिक्रियारम्भपरम्परात्वरा । न कम्पसंपत्तिमलुम्पदग्रतः स्थितोऽपि वह्निः समिधा समेधितः ॥", "ch": {"n": "वंशस्थम्"}},
{"c": "16", "n": "45", "i": 1817, "v": "दमस्वसुः पाणिममुष्य गृह्णतः पुरोधसा संविदधेतरां विधेः । महर्षिणेवाङ्गिरसेन साङ्गता पुलोमजामुद्वहतः शतक्रतोः ॥", "ch": {"n": "वंशस्थम्"}},
{"c": "16", "n": "46", "i": 1818, "v": "सकौतुकागारमगात्पुरंध्रिभिः सहस्ररन्ध्रीकृतमीक्षितुं ततः । अधात्सहस्राक्षतनुत्रमित्रतामधिष्ठितं यत्खलु जिष्णुनामुना ॥", "ch": {"n": "वंशस्थम्"}},
{"c": "16", "n": "47", "i": 1819, "v": "तथाशनाय निरशेषि नो ह्रिया न सम्यगालोकि परस्परक्रिया । विमुक्तसंभोगमशायि सस्पृहं वरेण वध्वा च यथाविधि त्र्यहम् ॥", "ch": {"n": "वंशस्थम्"}},
{"c": "16", "n": "48", "i": 1820, "v": "कटाक्षणाज्जन्यजनैर्निजप्रजाः क्वचित्परीहारसमचीकर्त्तराम् । धराप्सरोभिर्वरयात्रयागतानभोजयद्भोजकुलाङ्कुरः क्वचित् ॥", "ch": {"n": "वंशस्थम्"}},
{"c": "16", "n": "49", "i": 1821, "v": "स कंचिदूचे रचयन्तु तेमनोपहारमत्राङ्गरुचेर्यथोचितम् । पिपासतः काश्चन सर्वतोमुखं तवार्पयन्तामपि काममोदनम् ॥", "ch": {"n": "वंशस्थम्"}},
{"c": "16", "n": "50", "i": 1822, "v": "मुखेन तेत्रोपविशत्वसाविति प्रयाच्य सृष्टानुमतिं खलाहसत् । वराङ्गभागः स्वमुखं मतोऽधुना स हि स्फुटं येन किलोपविश्यते ॥", "ch": {"n": "वंशस्थम्"}},
{"c": "16", "n": "51", "i": 1823, "v": "युवामिमे मे स्त्रितमे इतीरिणौ गले तथोक्ता निजगुच्छमेकिका । न भास्यदस्तुच्छगलो वदन्निति न्यधत्त जन्यस्य ततः पराकृषत् ॥", "ch": {"n": "वंशस्थम्"}},
{"c": "16", "n": "52", "i": 1824, "v": "नलाय वालव्यजनं विधुन्वती दमस्य दास्या निभृतं पदेऽर्पितात् । अहासि लोकैः सरटात्पटोज्झिनी भयेन जङ्घायतिलङ्घिरंहसः ॥", "ch": {"n": "वंशस्थम्"}},
{"c": "16", "n": "53", "i": 1825, "v": "पुरःस्थलाङ्गूलमदात्खला वृसीमुपाविशत्तत्र ऋजुर्वरद्विजः । पुनस्तदुत्थाप्य निजामतेर्वदाऽहसच्च पश्चात्कृतपुच्छतत्प्रदा ॥", "ch": {"n": "वंशस्थम्"}},
{"c": "16", "n": "54", "i": 1826, "v": "स्वयं कथाभिर्वरपक्षसुभ्रुवः स्थिरीकृतायाः पदयुग्ममन्तरा । परेण पश्चान्निभृतं न्यधापयद्ददर्श चादर्शतलं हसन्खलु ॥", "ch": {"n": "वंशस्थम्"}},
{"c": "16", "n": "55", "i": 1827, "v": "अथोपचारोद्धुरचारुलोचना विलासनिर्वासितधैर्यसंपदः । स्मरस्य शिल्पं वरवर्गविक्रिया विलोककं लोकमहासयन्मुहुः ॥", "ch": {"n": "वंशस्थम्"}},
{"c": "16", "n": "56", "i": 1828, "v": "तिरोवलद्वक्त्रसरोजनालया स्मिते स्मितं यत्खलु यूनि बालया । तया तदीये हृदये निखाय तद्व्यधीयतासंमुखलक्ष्यवेधिता ॥", "ch": {"n": "वंशस्थम्"}},
{"c": "16", "n": "57", "i": 1829, "v": "कृतं यदन्यत्करणोचितत्यजा दिदृक्षु चक्षुर्यदवारि बालया । हृदस्तदीयस्य तदेव कामुके जगाद वार्तामखिलां खलुं खलु ॥", "ch": {"n": "वंशस्थम्"}},
{"c": "16", "n": "58", "i": 1830, "v": "जलं ददत्याः कलितानतेर्मुखं व्यवस्यता साहसिकेन चुम्बितम् । पदे पतद्वारिणि मन्दपाणिना प्रतीक्षितोऽन्येक्षणवञ्चनक्षणः ॥", "ch": {"n": "वंशस्थम्"}},
{"c": "16", "n": "59", "i": 1831, "v": "युवानमालोक्य विदग्धशीलया स्वपाणिपाथोरुहनालनिर्मितः । श्लथोऽपि सख्यां परिधिः कलानिधौ दधावहो तं प्रति गाढबन्धताम् ॥", "ch": {"n": "वंशस्थम्"}},
{"c": "16", "n": "60", "i": 1832, "v": "नतभ्रुवः स्वच्छनखानुबिम्बनच्छलेन कोऽपि स्फुटकम्पकण्टकः । पयो ददत्याश्चरणे भृशं क्षतः स्मरस्य बाणैः शरणे न्यविक्षत ॥", "ch": {"n": "वंशस्थम्"}},
{"c": "16", "n": "61", "i": 1833, "v": "मुखं यदस्मायि विभुज्य सुभ्रुवा ह्रियं यदालम्ब्य नतास्यमासितम् । अवादि वा यन्मृदु गद्गदं युवा तदेव जग्राह तदाप्तिलग्नकम् ॥", "ch": {"n": "वंशस्थम्"}},
{"c": "16", "n": "62", "i": 1834, "v": "विलोक्य यूना व्यजनं विधुन्वतीमवाप्तसत्त्वेन भृशं प्रसिष्वदे । उदस्तकण्ठेन मृषोष्मनाटिना विजित्य लज्जां ददृशे तदाननम् ॥", "ch": {"n": "वंशस्थम्"}},
{"c": "16", "n": "63", "i": 1835, "v": "स तत्कुचस्पृष्टकचेष्टिदोर्लताचलद्दलाभव्यजनानिलाकुलः । अवाप नानानलजालशृङ्खलानिबद्धनीडोद्भवविभ्रमं युवा ॥", "ch": {"n": "वंशस्थम्"}},
{"c": "16", "n": "64", "i": 1836, "v": "अवच्छटा कापि कटाक्षणस्य सा तथैव भङ्गी वचनस्य काचन । यथा युवभ्यामनुनाथने मिथः कृशोऽपि दूतस्य न शेषितः श्रमः ॥", "ch": {"n": "वंशस्थम्"}},
{"c": "16", "n": "65", "i": 1837, "v": "पपौ न कोऽपि क्षममास्यमेलितं जलस्य गण्डूषमुदीतसंमदः । चुचुम्ब तत्र प्रतिबिम्बितं मुखं पुरः स्फुरत्याः स्मरकाऋमुकभ्रुवः ॥", "ch": {"n": "वंशस्थम्"}},
{"c": "16", "n": "66", "i": 1838, "v": "हरिन्मणेर्भोजनभाजनेऽर्पिते गताः प्रकोपं किल वारयात्रिकाः । भृतं न शाकैः प्रवितीर्णमस्ति वस्त्विषेदमेवं हरितेति बोधिताः ॥", "ch": {"n": "वंशस्थम्"}},
{"c": "16", "n": "67", "i": 1839, "v": "ध्रुवं विनीतः स्मितपूर्ववाग्युवा किमप्यपृच्छन्न विलोकयन्मुखम् । स्थितां पुरः स्फाटिककुट्टिमे वधूं तदङ्घ्रियुग्मावनिमध्यबद्धदृक् ॥", "ch": {"n": "वंशस्थम्"}},
{"c": "16", "n": "68", "i": 1840, "v": "अमी लसद्बाष्पमखण्डिताखिलं वियुक्तमन्योन्यममुक्तमाऋदवम् । रसोत्तरं गौरमपीवरं रसादभुञ्जतामोदनमोदनं जनाः ॥", "ch": {"n": "वंशस्थम्"}},
{"c": "16", "n": "69", "i": 1841, "v": "वयोवशस्तोकविकस्वरस्तनीं तिरस्तिरश्चुम्बति सुन्दरे दृशा । स्वयं किल स्रस्तमुरःस्थमम्बरं गुरुस्तनी ह्रीणतरा पराददे ॥", "ch": {"n": "वंशस्थम्"}},
{"c": "16", "n": "70", "i": 1842, "v": "यदादिहेतुः सुरभिः समुद्भवे भवेद्यदाज्यं सुरभिर्ध्रुवं ततः । वधूभिरेभ्यः प्रवितीर्य पायसं तदोघकुल्यातटसैकतं कृतम् ॥", "ch": {"n": "वंशस्थम्"}},
{"c": "16", "n": "71", "i": 1843, "v": "यदष्यपीता वसुधालयैः सुधा तदप्यदः स्वादु ततोऽनुमीयते । अपि क्रतूषर्बुधदग्धगन्धिने स्पृहां यदस्मै दधते सुधान्धसः ॥", "ch": {"n": "वंशस्थम्"}},
{"c": "16", "n": "72", "i": 1844, "v": "अबोधि नो ह्रीनिभृतं मदिङ्गितं प्रतीत्य वा नादृतवत्यसाविति । लुनाति यूनः स्म धियं कियद्गता निवृत्य बालादरदर्शनेषुणा ॥", "ch": {"n": "वंशस्थम्"}},
{"c": "16", "n": "73", "i": 1845, "v": "न राजिकाराद्धमभोजि तत्र कैर्मुखेन सीत्कारकृता दधद्दधि । धुतोत्तमाङ्गैः कटुभावपाटवादकाण्डकण्डूयितमूर्धतालुभिः ॥", "ch": {"n": "वंशस्थम्"}},
{"c": "16", "n": "74", "i": 1846, "v": "वियोगिदाहाय कटूभवत्त्विषस्तुषारभानोरिव खण्डमाहृतम् । सितं मृदु प्रागथ दाहदायि तत्खलः सुहृत्पूर्वमिवाहितस्ततः ॥", "ch": {"n": "वंशस्थम्"}},
{"c": "16", "n": "75", "i": 1847, "v": "नवौ युवानौ निजभावगोपिनावभूमिषु प्राग्विहितभ्रमिक्रमः । दृशोर्विधत्तः स्म यदृच्छया किल त्रिभागमन्योन्यमुखे पुनः पुनः ॥", "ch": {"n": "वंशस्थम्"}},
{"c": "16", "n": "76", "i": 1848, "v": "व्यधुस्तमां ते मृगमांससाधितं रसादशित्वा मृदु तेमनं मनः । निशाधवोत्सङ्गकुरङ्गजैरदः पलैः सपीयूषजलैः किमश्रपि ॥", "ch": {"n": "वंशस्थम्"}},
{"c": "16", "n": "77", "i": 1849, "v": "परस्पराकूतजदूतकृत्ययोरनङ्गमाराद्धुमपि क्षणं प्रति । निमेषणेनैव कियच्चिरायुषा जनेषु यूनोरुदपादि निर्णयः ॥", "ch": {"n": "वंशस्थम्"}},
{"c": "16", "n": "78", "i": 1850, "v": "अहर्निशा वेति रताय पृच्छति क्रमोष्णशीतान्नकरार्पणाद्विटे । ह्रिया विदग्धा किल तन्निषेधिनी न्यधत्त संध्यामधुरेऽधरेऽङ्गुलिम् ॥", "ch": {"n": "वंशस्थम्"}},
{"c": "16", "n": "79", "i": 1851, "v": "क्रमेण कूरं स्पृशतोष्मणः पदं सितां च शीतां चतुरेण वीक्षिता । दधौ विदग्धारुणितेऽधरेऽङ्गुलीमनौचितीचिन्तनविस्मिता किल ॥", "ch": {"n": "वंशस्थम्"}},
{"c": "16", "n": "80", "i": 1852, "v": "कियत्त्यजन्नोदनमानयन्कियत्करस्य पप्रच्छ गतागतेन याम् । अहं किमेष्यामि किमेष्यसीति सा व्यधत्त नम्रं किल लज्जयाननम् ॥", "ch": {"n": "वंशस्थम्"}},
{"c": "16", "n": "81", "i": 1853, "v": "यथामिषे जग्मुरनामिषभ्रमं निरामिषे चामिषमोहमूहिरे । तथा विदग्धैः परिकर्मनिर्मितं विचित्रमेते परिहस्य भोजिताः ॥", "ch": {"n": "वंशस्थम्"}},
{"c": "16", "n": "82", "i": 1854, "v": "नखेन कृत्वाधरसन्निभां निभाद्युवा मृदुव्यञ्जनमांसफालिकाम् । ददंश दन्तैः प्रशशंस तद्रसं विहस्य पश्यन्परिवेषिकाधरम् ॥", "ch": {"n": "वंशस्थम्"}},
{"c": "16", "n": "83", "i": 1855, "v": "अनेकसंयोजनया तथाकृतेर्निकृत्य निष्पिष्य च तादृगर्जनात् । अमी कृताकालिकवस्तुविस्मयं जना बहु व्यञ्जनमभ्यवाहरन् ॥", "ch": {"n": "वंशस्थम्"}},
{"c": "16", "n": "84", "i": 1856, "v": "पिपासुरस्मीति विबोधिता मुखं निरीक्ष्य बाला सुहितेन वारिणः । पुनः कर्कर्तुमना गलन्तिकां हसात्सखीनां सहसा न्यवर्तत ॥", "ch": {"n": "वंशस्थम्"}},
{"c": "16", "n": "85", "i": 1857, "v": "युवा समादित्सुरमत्रगं घृतं विलोक्य तत्रैणदृशोऽनुबिम्बनम् । चकार तन्नीविनिवेशिनं करं बभूव तच्च स्फुटकण्टकोत्करम् ॥", "ch": {"n": "वंशस्थम्"}},
{"c": "16", "n": "86", "i": 1858, "v": "प्रलेहजस्नेहधृतानुबिम्बनां चुचुम्ब कोऽपि श्रितभोजनच्छलः । मुहुः परिस्पृश्य कराङ्गुलीमुखैस्ततो नु रक्तैः स्वमवापितैर्मुखम् ॥", "ch": {"n": "वंशस्थम्"}},
{"c": "16", "n": "87", "i": 1859, "v": "अराधि यन्मीनमृगाजपत्त्रिजैः पलैर्मृदु स्वादु सुगन्धि तेमनम् । अशाकि लोकैः कुत एव जेमितुं न तत्तु संख्यातुमपि स्म शक्यते ॥", "ch": {"n": "वंशस्थम्"}},
{"c": "16", "n": "88", "i": 1860, "v": "कृतार्थनश्चाटुभिरिङ्गितैः पुरा परासि यः किंचनकुञ्चितभुवा । क्षिपन्मुखे भोजनलीलयाङ्गुलीः पुनः प्रसन्नाननयान्वकम्पि सः ॥", "ch": {"n": "वंशस्थम्"}},
{"c": "16", "n": "89", "i": 1861, "v": "अकारि नीहारनिभं प्रभञ्जनादधूपि यच्चागुरुसारदारुभिः । निपीय भृङ्गारकसङ्गि तत्र तैरवर्णि वारि प्रतिवारमीदृशम् ॥", "ch": {"n": "वंशस्थम्"}},
{"c": "16", "n": "90", "i": 1862, "v": "त्वया विधातर्यदकारि चामृतं कृतं च यज्जीवनमम्बु साधु तत् । वृथेदमारम्भि तु सर्वतोमुखस्तथोचितः कर्तुमिदंपिबस्तव ॥", "ch": {"n": "वंशस्थम्"}},
{"c": "16", "n": "91", "i": 1863, "v": "सरोजकोशाभिनयेन पाणिना स्थितेऽपि कूरे मुहुरेव याचते । सखि त्वमस्मै वितर त्वमित्युभे मिथो न वादाद्ददतुः किलौदनम् ॥", "ch": {"n": "वंशस्थम्"}},
{"c": "16", "n": "92", "i": 1864, "v": "इयं कियच्चारुकुचेति पश्यते पयःप्रदाया हृदयं समावृतम् । ध्रुवं मनोज्ञा व्यतरद्युदुत्तरं भिषेण भृङ्गारधृते करद्वयी ॥", "ch": {"n": "वंशस्थम्"}},
{"c": "16", "n": "93", "i": 1865, "v": "अमीभिराकण्ठमभोजि तद्गृहे तुषारधारामृदितेव शर्करा । हयद्विषद्बष्कयणीपयःसुतं सुधाह्रदात्पङ्कमिवोद्धृतं दधि ॥", "ch": {"n": "वंशस्थम्"}},
{"c": "16", "n": "94", "i": 1866, "v": "तदन्तरन्तः सुषिरस्य बिन्दुभिः करम्बितं कल्पयता जगत्कृता । इतस्ततः स्पष्टमचोरि मायिना निरीक्ष्य तृष्णाचलजिह्वताभृता ॥", "ch": {"n": "वंशस्थम्"}},
{"c": "16", "n": "95", "i": 1867, "v": "ददासि मे तन्न रुचेर्यदास्पदं न यत्र रागः सितयापि किं तया । इतीरिणे बिम्बफलं फलेच्छलाददायि बिम्बाधरयारुचेच्च तत् ॥", "ch": {"n": "वंशस्थम्"}},
{"c": "16", "n": "96", "i": 1868, "v": "समं ययोरिङ्गितवान्वयस्ययोस्तयोर्विहायोपहृतप्रतीङ्गिताम् । अकारि नाकूतमवारि सा यया विदग्धयाऽरञ्जि तयैव भाववित् ॥", "ch": {"n": "वंशस्थम्"}},
{"c": "16", "n": "97", "i": 1869, "v": "सखीं प्रति स्माह युवेङ्गितेक्षिणी क्रमेण तेऽयं क्षमते न दित्सुताम् । विलोम तद्व्यञ्जनमर्प्यते त्वया वरं किमस्मै न नितान्तमर्थिने ॥", "ch": {"n": "वंशस्थम्"}},
{"c": "16", "n": "98", "i": 1870, "v": "समाप्तिलिप्येव भुजिक्रियाविधेर्दलोदरं वर्तुलयालयीकृतम् । अलंकृतं क्षीरवटैस्तदश्नतां रराज पाकार्पितगैरिकश्रिया ॥", "ch": {"n": "वंशस्थम्"}},
{"c": "16", "n": "99", "i": 1871, "v": "चुचुम्ब नोर्वीवलयोर्वशीं परं पुरोऽधिपारि प्रतिबिम्बितां विटः । पुनःपुनः पानकपानकैतवाच्चकार तच्चुम्बनचुंकृतान्यपि ॥", "ch": {"n": "वंशस्थम्"}},
{"c": "16", "n": "100", "i": 1872, "v": "घनैरमीषां परिवेषकैर्जनैरवर्षि वर्षोपलगोलकावली । चलद्भुजाभूषणरत्नरोचिषा धृतेन्द्रचापैः श्रितचान्द्रसौरभा ॥", "ch": {"n": "वंशस्थम्"}},
{"c": "16", "n": "101", "i": 1873, "v": "कियद्बहु व्यञ्जनमेतदर्प्यते ममेति तृप्तेर्वदतां पुनःपुनः । अमूनि संख्यातुमसावढौकि तैश्छलेन तेषां कठिनीव भूयसी ॥", "ch": {"n": "वंशस्थम्"}},
{"c": "16", "n": "102", "i": 1874, "v": "विदग्धबालेङ्गितगुप्तिचातुरी प्रवह्लिकोत्पाटनपाटवे हृदः । निजस्य टीकां प्रबबन्ध कामुकः स्पृशद्भिराकूतशतैस्तदौचितीम् ॥", "ch": {"n": "वंशस्थम्"}},
{"c": "16", "n": "103", "i": 1875, "v": "घृतप्लुते भोजनभाजने पुरः स्फुरत्पुरंध्रिप्रतिबिम्बिताकृतेः । युवा निधायोरसि लड्डुकद्वयं नखैर्लिलेखाथ ममर्द निर्दयम् ॥", "ch": {"n": "वंशस्थम्"}},
{"c": "16", "n": "104", "i": 1876, "v": "विलोकिते रागितरेण सस्मितं ह्रियाथ वैमुख्यमिते सखीजने । तदालिरानीय कुतोऽपि शार्करीं करे ददौ तस्य विहस्य पुत्रिकाम् ॥", "ch": {"n": "वंशस्थम्"}},
{"c": "16", "n": "105", "i": 1877, "v": "निरीक्ष्य रम्याः परिवेषिका ध्रुवं न भुक्तमेवैभिरवाप्ततृप्तिभिः । अशक्नुविद्भिर्बहुभुक्तवत्तया यदुज्झिता व्यञ्जनपुञ्जराशयः ॥", "ch": {"n": "वंशस्थम्"}},
{"c": "16", "n": "106", "i": 1878, "v": "पृथक्प्रकारेङ्गितशंसिताशयो युवा ययोदासि तयापि तापितः । ततो निराशः परिभावयन्परामये तयातोषि सरोषायैव सः ॥", "ch": {"n": "वंशस्थम्"}},
{"c": "16", "n": "107", "i": 1879, "v": "पयः स्मिता मण्डकमण्डनाम्बरा वटाननेन्दुः पृथुलड्डुकस्तनी । पदं रुचेर्भोज्यभुजां भुजिक्रिया प्रिया बभूवोज्ज्वलकूरहारिणी ॥", "ch": {"n": "वंशस्थम्"}},
{"c": "16", "n": "108", "i": 1880, "v": "चिरं युवाकूतशतैः कृतार्थनश्चिरं सरोषेङ्गितया च निर्धुतः । सृजन्करक्षालनलीलयाञ्जलीनसेचि किंचिद्विधुताम्बुधारया ॥", "ch": {"n": "वंशस्थम्"}},
{"c": "16", "n": "109", "i": 1881, "v": "न षड्विधः षिङ्गजनस्य भोजने तथा यथा यौवतविभ्रमोद्भवः । अपारशृङ्गारमयः समुन्मिषन्भृशं रसस्तोषमधत्त सप्तमः ॥", "ch": {"n": "वंशस्थम्"}},
{"c": "16", "n": "110", "i": 1882, "v": "मुखे निधाय क्रमुकं नलानुगैरथौज्झि पर्णालिरवेक्ष्य वृश्चिकम् । दमार्पितान्तर्मुखवासनिर्मितं भयाविलैः स्वभ्रमहासिताखिलैः ॥", "ch": {"n": "वंशस्थम्"}},
{"c": "16", "n": "111", "i": 1883, "v": "अमीषु तथ्यानृतरत्नजातयोर्वराटराट्चारुनितान्तचारुणोः । स्वयं गृहाणैकमिहेत्युदीर्य तद्द्वयं ददौ शेषजिघृक्षवे हसन् ॥", "ch": {"n": "वंशस्थम्"}},
{"c": "16", "n": "112", "i": 1884, "v": "इति द्विकृत्वः शुचिमृष्टभोजिनां दिनानि तेषां कतिचिन्मुदा ययुः । द्विरष्टसंवत्सरवारसुन्दरीपरीष्टिभिस्तुष्टिमुपेयुषां निशि ॥", "ch": {"n": "वंशस्थम्"}},
{"c": "16", "n": "113", "i": 1885, "v": "उवास वैदर्भगृहेषु पञ्चषा निशाः कृशाङ्गीं परिणीय तां नलः । अथ प्रतस्थे निषधान्सहानया रथेन वार्ष्णेयगृहीतरश्मिना ॥", "ch": {"n": "वंशस्थम्"}},
{"c": "16", "n": "114", "i": 1886, "v": "परस्य न स्प्रष्टुमिमामधिक्रिया प्रिया शिशुः प्रांशुरसाविति ब्रुवन् । रथे स भैमीं स्वयमध्यरूरुहन्न तत्किलाश्लिक्षदिमां जनेक्षितः ॥", "ch": {"n": "वंशस्थम्"}},
{"c": "16", "n": "115", "i": 1887, "v": "इति स्मरः शीघ्रमतिश्चकार तं वधूं च रोमाञ्चभरेण कर्कशौ । स्खलिष्यति स्निग्धतनुः प्रियादियं म्रदीयसी पीडनभीरुदोर्युगात् ॥", "ch": {"n": "वंशस्थम्"}},
{"c": "16", "n": "116", "i": 1888, "v": "तथा किमाजन्मनिजाङ्कवर्धितां प्रहित्य पुत्रीं पितरौ विषेदतुः । विसृज्य तौ तं दुहितुः पतिं यथा विनीततालक्षगुणीभवद्गुणम् ॥", "ch": {"n": "वंशस्थम्"}},
{"c": "16", "n": "117", "i": 1889, "v": "निजादनुव्रज्य स मण्डलावधेर्नलं निवृत्तौ चटुलापतां गतः । तडागकल्लोल इवानिलं तटाद्धृतानतिर्व्याववृते वराटराट् ॥", "ch": {"n": "वंशस्थम्"}},
{"c": "16", "n": "118", "i": 1890, "v": "पितात्मनः पुण्यमनापदः क्षमा धनं मनस्तुष्टिरथाखिलं नलः । अतः परं पुत्रि न कोऽपि तेऽहमित्युदस्रुरेष व्यसृजन्निजौरसीम् ॥", "ch": {"n": "वंशस्थम्"}},
{"c": "16", "n": "119", "i": 1891, "v": "प्रियः प्रियैकाचरणाच्चिरेण तां पितुः स्मरन्तीमचिकित्सदाधिषु । तथास्त तन्मातृवियोगवाडवः स तु प्रियप्रेममहाम्बुधावपि ॥", "ch": {"n": "वंशस्थम्"}},
{"c": "16", "n": "120", "i": 1892, "v": "असौ महीभृद्बहुधातुमण्डितस्तया निजोपत्यकयेव कामपि । भुवा कुरङ्गक्षणदन्तिचारयोर्बभार शोभां कृतपादसेवया ॥", "ch": {"n": "वंशस्थम्"}},
{"c": "16", "n": "121", "i": 1893, "v": "तदेकतानस्य नृपस्य रक्षितुं चिरोढया भावमिवात्मनि श्रिया । विहाय सापत्न्यमरञ्जि भीमजा समग्रतद्वाञ्छितपूर्तिवृत्तिभिः ॥", "ch": {"n": "वंशस्थम्"}},
{"c": "16", "n": "122", "i": 1894, "v": "मसारमालावलितोरणां पुरं निजाद्वियोगादिव लम्बितालकाम् । ददर्श पश्यामिव नैषधः प्रियामथाश्रितोद्ग्रीविकमुन्नतैर्गृहैः ॥", "ch": {"n": "वंशस्थम्"}},
{"c": "16", "n": "123", "i": 1895, "v": "पुरीनिरीक्षान्यमना मनागिति प्रियाय भैम्या निभृतं विसर्जितः । ययौ कटाक्षः सहसा निवर्तिना तदीक्षणेनार्धपथे समागमम् ॥", "ch": {"n": "वंशस्थम्"}},
{"c": "16", "n": "124", "i": 1896, "v": "अथ नगरधृतैरमात्यरत्नैःपथि समियाय स जाययाभिरामः । मधुरिव कुसुमश्रिया सनाथः क्रममिलितैरलिभिः कुतूहलोत्कैः ॥", "ch": {"n": "पुष्पिताग्रा"}},
{"c": "16", "n": "125", "i": 1897, "v": "कियदपि कथयन्स्ववृत्तजातं श्रवणकुतूहलचञ्चलेषु तेषु । कियदपि निजदेशवृत्तमेभ्यः श्रवणपथं स नयन्पुरीं विवेश ॥", "ch": {"n": "पुष्पिताग्रा"}},
{"c": "16", "n": "126", "i": 1898, "v": "अथ पथि पथि लाजैरात्मनो बाहुवल्लीमुकुलकुलसकुल्यैः पूजयन्त्यो जयेति । क्षितिपतिमुपनेमुस्तं दधाना जनानाममृतजलमृणालीसौकुमार्यं कुमार्यः ॥", "ch": {"n": "मालिनी"}},
{"c": "16", "n": "127", "i": 1899, "v": "अभिनवदमयन्तीकान्तिजालावलोकप्रवणपुरपुरन्ध्रीवक्त्रचन्द्रान्वयेन । निखिलनगरसौधाट्टावलीचन्द्रशालाः क्षाणमिव निजसंज्ञांसान्वयामन्वभूवन् ॥", "ch": {"n": "मालिनी"}},
{"c": "16", "n": "128", "i": 1900, "v": "निषधनृपमुखेन्दुश्रीसुधां सौधवातायनविवरगरश्मिश्रेणिनालोपनीताम् । पपुरसमपिपासापांसुलत्वोत्परागाण्यखिलपुरपुरन्ध्रीनेत्रनीलोत्पलानि ॥", "ch": {"n": "मालिनी"}},
{"c": "16", "n": "129", "i": 1901, "v": "अवनिपतिपथाट्टस्त्रैणपाणिप्रवालस्खलितसुरभिलाजव्याजभाजःप्रतीच्छन् । उपरि कुसुमवृष्टीरेष वैमानिकानामभिनवकृतभैमीसौधभूमिं विवेश ॥", "ch": {"n": "मालिनी"}},
{"c": "16", "n": "130", "i": 1902, "v": "इति परिणयमित्थं यानमेकत्र याने दरचकितकटाक्षप्रेक्षणं चानयोस्तत् । दिवि दिविषदधीशाःकौतुकेनावलोक्य प्रणिदधुरिवगन्तुं नाकमानन्दसान्द्राः ॥", "ch": {"n": "मालिनी"}},
{"c": "16", "n": "131", "i": 1903, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । काश्मीरैर्महिते चतुर्दशतयीं विद्यां विदद्भिर्महाकाव्ये तद्भुवि नैषधीयचरिते सर्गोऽगमत्षोडशः ॥", "ch": {"n": "शार्दूलविक्रीडितम्"}},
{"c": "17", "n": "1", "i": 1904, "v": "अथारभ्य वृथाप्रायं धरित्रीधावनश्रमम् । सुराः सरस्वदुल्लोललीला जग्मुर्यथागतम् ॥", "ch": {"n": "अनुष्टुप्"}},
{"c": "17", "n": "2", "i": 1905, "v": "भैमीं पत्ये भुवस्तस्मै चिरं चित्ते धृतामपि । विद्यामिव विनीताय न विषेदुः प्रदाय ते ॥", "ch": {"n": "अनुष्टुप्"}},
{"c": "17", "n": "3", "i": 1906, "v": "कान्तिमन्ति विमानानि भेजिरे भासुराः सुराः । स्फटिकाद्रेस्तटानीव प्रतिबिम्बा विवस्वतः ॥", "ch": {"n": "अनुष्टुप्"}},
{"c": "17", "n": "4", "i": 1907, "v": "जवाज्जातेन वातेन बलाकृष्टबलाहकैः । श्वसनात्स्वस्य शीघ्रत्वं रथैरेषामिवाकथि ॥", "ch": {"n": "अनुष्टुप्"}},
{"c": "17", "n": "5", "i": 1908, "v": "कमाद्दवीयसां तेषां तदानीं समदृश्यत । स्पष्टमष्टगुणैश्वर्यात्पर्यवस्यन्निवाणिमा ॥", "ch": {"n": "अनुष्टुप्"}},
{"c": "17", "n": "6", "i": 1909, "v": "ततान विद्युता तेषां रथे पीतपताकताम् । लब्धकेतुशिखोल्लेखा लेखा जलमुचः क्वचित् ॥", "ch": {"n": "अनुष्टुप्"}},
{"c": "17", "n": "7", "i": 1910, "v": "पुनःपुनर्मिलन्तीषु पथि पाथोदपङ्क्तिषु । नाकनाथरथालम्बि बभूवाभरणं धनुः ॥", "ch": {"n": "अनुष्टुप्"}},
{"c": "17", "n": "8", "i": 1911, "v": "जले जलदजालानां वज्रितज्रानुबिम्बनैः । जाने तत्कालजैस्तेषां जाताशनिसनाथता ॥", "ch": {"n": "अनुष्टुप्"}},
{"c": "17", "n": "9", "i": 1912, "v": "स्फुटं सावर्णिवंश्यानां कुलच्छत्रं महीभुजाम् । चक्रे दण्डभृतश्चुम्बन्दण्डश्चण्डरुचिं क्वचित् ॥", "ch": {"n": "अनुष्टुप्"}},
{"c": "17", "n": "10", "i": 1913, "v": "नलभीमभुवोः प्रेम्णि विस्मिताया दधौ दिवः । पाशिपाशः शिरःकम्पस्रस्तभूषश्रवःश्रियम् ॥", "ch": {"n": "अनुष्टुप्"}},
{"c": "17", "n": "11", "i": 1914, "v": "पवनस्कन्धमारुह्य नृत्यत्तरकरः शिखी । अनेन प्रापि भैमीति भ्रमं चक्रे नभःसदाम् ॥", "ch": {"n": "अनुष्टुप्"}},
{"c": "17", "n": "12", "i": 1915, "v": "तत्कर्णौ भारती दूनौ विरहाद्भीमजागिराम् । अध्वनि ध्वनिभिर्वैणिरनुकल्पैर्व्यनोदयत् ॥", "ch": {"n": "अनुष्टुप्"}},
{"c": "17", "n": "13", "i": 1916, "v": "अथायान्तमवैक्षन्त ते जनौघमसित्विषम् । तेषां प्रत्युद्गमप्रीत्या मिलद्व्योमेव मूर्तिमत् ॥", "ch": {"n": "अनुष्टुप्"}},
{"c": "17", "n": "14", "i": 1917, "v": "अद्राक्षुराजिहानं ते स्मरमग्रेसरं सुराः । अक्षाविनयशिक्षार्थं कलिनेव पुरस्कृतम् ॥", "ch": {"n": "अनुष्टुप्"}},
{"c": "17", "n": "15", "i": 1918, "v": "अगम्यार्थं तृणप्राणाः पृष्ठस्थीकृतभीह्रियः । शम्भलीभुक्तसर्वस्वा जना यत्पारिपार्श्विकाः ॥", "ch": {"n": "अनुष्टुप्"}},
{"c": "17", "n": "16", "i": 1919, "v": "बिभर्ति लोकजिद्भावं बुद्धस्य स्पर्धयेव यः । यस्येशतुलयेवात्र कर्तृत्वमशरीरिणः ॥", "ch": {"n": "अनुष्टुप्"}},
{"c": "17", "n": "17", "i": 1920, "v": "ईश्वरस्य जगत्कृत्स्नं सृष्टिमाकुलयन्निमाम् । अस्ति योऽस्त्रीकृतस्त्रीकस्तस्य वैरं स्मरन्निव ॥", "ch": {"n": "अनुष्टुप्"}},
{"c": "17", "n": "18", "i": 1921, "v": "चक्रे शक्रादिनेत्राणां स्मरः पीतनलश्रियाम् । अपि दैवतवैद्याभ्यामचिकित्स्यमरोचकम् ॥", "ch": {"n": "अनुष्टुप्"}},
{"c": "17", "n": "19", "i": 1922, "v": "यत्तत्क्षिपन्तमुत्कम्पमुत्थायुकमथारुणम् । बुबुधुर्विबुधाः क्रोधमाक्रोशाक्रोशघोषणम् ॥", "ch": {"n": "अनुष्टुप्"}},
{"c": "17", "n": "20", "i": 1923, "v": "यमुपासन्त दन्तौष्ठक्षतासृक्शिष्यचक्षुषः । भ्रुकुटीफणिनीनादनिभनिश्वासफूत्कृतः ॥", "ch": {"n": "अनुष्टुप्"}},
{"c": "17", "n": "21", "i": 1924, "v": "दुर्गं कामाशुगेनापि दुर्लङ्घ्यमवलम्ब्य यः । दुर्वासोहृदयं लोकान्सेन्द्रानपि दिधक्षति ॥", "ch": {"n": "अनुष्टुप्"}},
{"c": "17", "n": "22", "i": 1925, "v": "वैराग्यं यः करोत्युच्चै रञ्जनं जनयन्नपि । सूते सर्वेन्द्रियाच्छादि प्रज्वलन्नपि यस्तमः ॥", "ch": {"n": "अनुष्टुप्"}},
{"c": "17", "n": "23", "i": 1926, "v": "पञ्चेषुविजयाशक्तौ भवस्य क्रुध्यतो जयात् । येनान्यविगृहीतारिजयकालनयः श्रितः ॥", "ch": {"n": "अनुष्टुप्"}},
{"c": "17", "n": "24", "i": 1927, "v": "हस्तौ विस्तारयन्निभ्ये बिभ्यदर्धपथस्थवाक् । सूचयन्काकुमाकूतैर्लोभस्तत्र व्यलोकि तैः ॥", "ch": {"n": "अनुष्टुप्"}},
{"c": "17", "n": "25", "i": 1928, "v": "दैन्यस्तैन्यमया नित्यमत्याहारामयाविनः । भुञ्जानजनसाकूतपश्या यस्यानुजीविनः ॥", "ch": {"n": "अनुष्टुप्"}},
{"c": "17", "n": "26", "i": 1929, "v": "धनिदानाम्बुवृष्टेर्यः पात्रपाणाववग्रहः । स्वान्दासानिव हा निःस्वाद्विक्रीणीतेऽर्थवत्सु यः ॥", "ch": {"n": "अनुष्टुप्"}},
{"c": "17", "n": "27", "i": 1930, "v": "एकद्विकरणे हेतू महापातकपञ्चके । न तृणे मन्यते कोपकामौ यः पञ्च कारयन् ॥", "ch": {"n": "अनुष्टुप्"}},
{"c": "17", "n": "28", "i": 1931, "v": "यः सर्वेन्द्रियसद्मापि जिह्वां बह्ववलम्बते । तस्यामाचार्यकं याञ्जाबटवे पाटवेऽर्जितुम् ॥", "ch": {"n": "अनुष्टुप्"}},
{"c": "17", "n": "29", "i": 1932, "v": "पथ्यां तथ्यामगृह्णन्तमन्धं बन्धुप्रबोधनाम् । शून्यमाश्लिष्य नोज्झन्तं मोहमैक्षन्त हन्त ते ॥", "ch": {"n": "अनुष्टुप्"}},
{"c": "17", "n": "30", "i": 1933, "v": "श्वःश्वः प्राणप्रयाणेऽपि न स्मरन्ति स्मरद्विषाः । मग्नाः कुटुम्बजम्बाले बालिशा यदुपासिनः ॥", "ch": {"n": "अनुष्टुप्"}},
{"c": "17", "n": "31", "i": 1934, "v": "पुंसामलब्धनिर्वाणज्ञानदीपमयात्मनाम् । अन्तर्म्लापयति व्यक्तं यः कज्जलवदुज्ज्वलम् ॥", "ch": {"n": "अनुष्टुप्"}},
{"c": "17", "n": "32", "i": 1935, "v": "ब्रह्मचारिवनस्थायियतयो गृहिणं यथा । त्रयो यमुपजीवन्ति क्रोधलोभमनोभवाः ॥", "ch": {"n": "अनुष्टुप्"}},
{"c": "17", "n": "33", "i": 1936, "v": "जाग्रतामपि निद्रा यः पश्यतामपि योऽन्धता । श्रुते सत्यपि जाड्यं यः प्रकाशेऽपि च यस्तमः ॥", "ch": {"n": "अनुष्टुप्"}},
{"c": "17", "n": "34", "i": 1937, "v": "कुरुसैन्यं हरेणेव प्रागलज्जत नाऋजुनः । हतं येन जयन्कामस्तमोगुणजुषा जगत् ॥", "ch": {"n": "अनुष्टुप्"}},
{"c": "17", "n": "35", "i": 1938, "v": "चिह्निताः कतिचिद्देवैः प्राचः परिचयादमी । अन्ये न केचनाचूडमेनः कञ्चुकमेचकाः ॥", "ch": {"n": "अनुष्टुप्"}},
{"c": "17", "n": "36", "i": 1939, "v": "तत्रोद्गूर्ण इवार्णोधौ सैन्येऽभ्यर्णमुपेयुषि । कस्याप्याकर्णयामासुस्ते वर्णान्कर्णकर्कशान् ॥", "ch": {"n": "अनुष्टुप्"}},
{"c": "17", "n": "37", "i": 1940, "v": "ग्रावोन्मज्जनवद्यज्ञफलेति श्रुतिसत्यता । का श्रद्धा तत्र धीवृद्धाः कामाध्वा यत्खिलीकृतः ॥", "ch": {"n": "अनुष्टुप्"}},
{"c": "17", "n": "38", "i": 1941, "v": "केनापि बोधिसत्त्वेन जातं सत्त्वेन हेतुना । यद्वेदमर्मभेदाय जगदे जगदस्थिरम् ॥", "ch": {"n": "अनुष्टुप्"}},
{"c": "17", "n": "39", "i": 1942, "v": "अग्निहोत्रं त्रयीतन्त्रं त्रिदण्डं भस्मपुण्ड्रकम् । प्रज्ञापौरुषानिःस्वानां जीवो जल्पति जीविका ॥", "ch": {"n": "अनुष्टुप्"}},
{"c": "17", "n": "40", "i": 1943, "v": "शुद्धिर्वंशद्वयीशुद्धौ पित्रोः पित्रोर्यदेकशः । तदानन्तकुलादोषाददोषा जातिरस्ति का ॥", "ch": {"n": "अनुष्टुप्"}},
{"c": "17", "n": "41", "i": 1944, "v": "कामिनीवर्गसंसर्गैर्न कः संक्रान्तपातकः । नाश्नाति स्नाति हा मोहात्कामक्षामव्रतं जगत् ॥", "ch": {"n": "अनुष्टुप्"}},
{"c": "17", "n": "42", "i": 1945, "v": "ईर्ष्यया रक्षतो नारीर्धिक्कुलस्थितिदाम्भिकान् । स्मरान्धत्वाविशेषेऽपि तथा नरमरक्षतः ॥", "ch": {"n": "अनुष्टुप्"}},
{"c": "17", "n": "43", "i": 1946, "v": "परदारनिवृत्तिर्या सोऽयं स्वयमनादृतः । अहल्याकेलिलोलेन दम्भो दम्भोलिपाणिना ॥", "ch": {"n": "अनुष्टुप्"}},
{"c": "17", "n": "44", "i": 1947, "v": "गुरुतल्पगतौ पापकल्पनां त्यजत द्विजाः । येषां वः पत्युरत्युच्चैर्गुरुदारग्रहे ग्रहः ॥", "ch": {"n": "अनुष्टुप्"}},
{"c": "17", "n": "45", "i": 1948, "v": "पापात्तापा मुदः पुण्यात्परासोः स्युरिति श्रुतिः । वैपरीत्यं द्रुतं साक्षात्तदाख्यात बलाबले ॥", "ch": {"n": "अनुष्टुप्"}},
{"c": "17", "n": "46", "i": 1949, "v": "संदेहेऽप्यन्यदेहाप्तेर्विवर्ज्यं वृजिनं यदि । त्यजत श्रोत्रियाः सत्त्रं हिंसादूषणसंशयात् ॥", "ch": {"n": "अनुष्टुप्"}},
{"c": "17", "n": "47", "i": 1950, "v": "यस्त्रिवेदीविदां वन्द्यः स व्यासोऽपि जजल्प वः । रामाया जातकामायाः प्रशस्ता हस्तधारणा ॥", "ch": {"n": "अनुष्टुप्"}},
{"c": "17", "n": "48", "i": 1951, "v": "सुकृते वः कथं श्रद्धा सुरते च कथं न सा । तत्कर्म पुरुषः कुर्याद्येनान्ते सुखमेधते ॥", "ch": {"n": "अनुष्टुप्"}},
{"c": "17", "n": "49", "i": 1952, "v": "बलात्कुरुत पापानि सन्तु तान्यकृतानि वः । सर्वान्बलकृतान्दोषानकृतान्मनुरब्रवीत् ॥", "ch": {"n": "अनुष्टुप्"}},
{"c": "17", "n": "50", "i": 1953, "v": "स्वागमार्थेऽपि मा स्थास्मिंस्तीर्थिका विचिकित्सवः । तं तमाचरतानन्दं स्वच्छन्दं यं यमिच्छथ ॥", "ch": {"n": "अनुष्टुप्"}},
{"c": "17", "n": "51", "i": 1954, "v": "श्रुतिस्मृत्यर्थबोधेषु क्वैकमत्यं महाधियाम् । व्याख्या बुद्धिबलापेक्षा सा नोपेक्ष्य सुखोन्मुखी ॥", "ch": {"n": "अनुष्टुप्"}},
{"c": "17", "n": "52", "i": 1955, "v": "यस्मिन्नस्मीति धीर्देहे तद्दाहे वः किमेनसा । क्वापि तत्किं फलं न स्यादात्मेति परसाक्षिके ॥", "ch": {"n": "अनुष्टुप्"}},
{"c": "17", "n": "53", "i": 1956, "v": "मृतः स्मरति जन्मानि मृते कर्मफलोर्मयः । अन्यभुक्तैर्मृते तृप्तिरित्यलं धूर्तवार्तया ॥", "ch": {"n": "अनुष्टुप्"}},
{"c": "17", "n": "54", "i": 1957, "v": "जनेन जनतास्मीति कायं नायं त्वमित्यसौ । त्याज्यते ग्राह्यते चान्यदहो श्रुत्यातिधूर्तया ॥", "ch": {"n": "अनुष्टुप्"}},
{"c": "17", "n": "55", "i": 1958, "v": "एकं संदिग्धयोस्तावद्भावि तत्रेष्टजन्मनि । हेतुमाहुः स्वमन्त्रादीनसङ्गानन्यथा विटाः ॥", "ch": {"n": "अनुष्टुप्"}},
{"c": "17", "n": "56", "i": 1959, "v": "एकस्य विश्वपापेन तापेऽनन्ते निमज्जतः । कः श्रौतस्यात्मनो भीरो भारः स्याद्दुरितेन ते ॥", "ch": {"n": "अनुष्टुप्"}},
{"c": "17", "n": "57", "i": 1960, "v": "किं ते वृन्तहृतात्पुष्पात्तन्मात्रे हि फलत्यदः । न्यस्य तन्मूर्ध्न्यनन्यस्य न्यास्यमेवाश्मनो यदि ॥", "ch": {"n": "अनुष्टुप्"}},
{"c": "17", "n": "58", "i": 1961, "v": "तृणानीव घृणावादान्विधूनय वधूरनु । तवापि तादृशस्यैव का चिरं जनवञ्चना ॥", "ch": {"n": "अनुष्टुप्"}},
{"c": "17", "n": "59", "i": 1962, "v": "कुरुध्वं कामदेवाज्ञां ब्रह्माद्यैरप्यलङ्घिताम् । वेदोऽपि देवकीयाज्ञा तत्राज्ञाः काधिकार्हणा ॥", "ch": {"n": "अनुष्टुप्"}},
{"c": "17", "n": "60", "i": 1963, "v": "प्रलापमपि वेदस्य भागं मन्यध्व एव चेत् । केनाभग्येन दुःखान्न विधीनपि तथेच्छथ ॥", "ch": {"n": "अनुष्टुप्"}},
{"c": "17", "n": "61", "i": 1964, "v": "श्रुतिं श्रद्धत्थ विक्षिप्ताः प्रक्षिप्तां ब्रूथ च स्वयम् । मीमांसामांसलप्रज्ञास्तां यूपद्विपदापिनीम् ॥", "ch": {"n": "अनुष्टुप्"}},
{"c": "17", "n": "62", "i": 1965, "v": "को हि वेदास्त्यमुष्मिन्वा लोक इत्याह या श्रुतिः । तत्प्रामाण्यादमुं लोकं लोकः प्रत्येतु वा कथम् ॥", "ch": {"n": "अनुष्टुप्"}},
{"c": "17", "n": "63", "i": 1966, "v": "धर्माधर्मौ मनुर्जल्पन्नशक्यार्जनवर्जनौ । व्याजान्मण्डलदण्डार्थी श्रद्धधायि मुधा बुधैः ॥", "ch": {"n": "अनुष्टुप्"}},
{"c": "17", "n": "64", "i": 1967, "v": "व्यासस्यैव गिरा तस्मिञ्श्रद्धेत्यद्धा स्थ तान्त्रिकाः । मत्स्यस्याप्युपदेश्यान्वः को मत्स्यानपि भाषताम् ॥", "ch": {"n": "अनुष्टुप्"}},
{"c": "17", "n": "65", "i": 1968, "v": "पण्डितः पाण्डवानां स व्यासश्चाटुपटुः कविः । निनिन्द तेषु निन्दत्सु स्तुवत्सु स्तुतवान्न किम् ॥", "ch": {"n": "अनुष्टुप्"}},
{"c": "17", "n": "66", "i": 1969, "v": "न भ्रातुः किल देव्यां स व्यासः कामात्समासजत् । दासीरतस्तदासीद्यन्मात्रा तत्राप्यदेशि किम् ॥", "ch": {"n": "अनुष्टुप्"}},
{"c": "17", "n": "67", "i": 1970, "v": "देवैर्द्विजैः कृता ग्रन्थाः पन्था येषां तदादृतौ । गां नतैः किं न तैर्व्यक्तं ततोऽप्यात्माधरीकृतः ॥", "ch": {"n": "अनुष्टुप्"}},
{"c": "17", "n": "68", "i": 1971, "v": "साधुकामुकतामुक्ता शान्तस्वान्तैर्मखोन्मुखैः । सारङ्गलोचनासारां दिवं प्रेत्यापि लिप्सुभिः ॥", "ch": {"n": "अनुष्टुप्"}},
{"c": "17", "n": "69", "i": 1972, "v": "कः शमः क्रियतां प्राज्ञाः प्रियाप्रीतौ परिश्रमः । भस्मीभूतस्य भूतस्य पुनरागमनं कुतः ॥", "ch": {"n": "अनुष्टुप्"}},
{"c": "17", "n": "70", "i": 1973, "v": "उभयी प्रकृतिः कामे सज्जेदिति मुनेर्मनः । अपवर्गे तृतीयेति भणतः पाणिनेरपि ॥", "ch": {"n": "अनुष्टुप्"}},
{"c": "17", "n": "71", "i": 1974, "v": "बिभ्रत्युपरियानाय जना जनितमज्जनाः । विग्रहायाग्रतः पश्चाद्गत्वरोरभ्रविभ्रमम् ॥", "ch": {"n": "अनुष्टुप्"}},
{"c": "17", "n": "72", "i": 1975, "v": "एनसानेन तिर्यक्स्यादित्यादिः का बिभीषिका । राजिलोऽपि हि राजेव स्वैः सुखी सुखहेतुभिः ॥", "ch": {"n": "अनुष्टुप्"}},
{"c": "17", "n": "73", "i": 1976, "v": "हताश्चेद्दिवि दीव्यन्ति दैत्या दैत्यारिणा रणे । तत्रापि तेन युध्यन्तां हता अपि तथैव ते ॥", "ch": {"n": "अनुष्टुप्"}},
{"c": "17", "n": "74", "i": 1977, "v": "स्वं च ब्रह्म च संसारे मुक्तौ तु ब्रह्म केवलम् । इति स्वोच्छित्तिमुक्त्युक्तिवैदग्धी वेदवादिनाम् ॥", "ch": {"n": "अनुष्टुप्"}},
{"c": "17", "n": "75", "i": 1978, "v": "मुक्तये यः शिलात्वाय शास्त्रमूचे सचेतसाम् । गोतमं तमवेक्ष्यैव यथा वित्थ तथैव सः ॥", "ch": {"n": "अनुष्टुप्"}},
{"c": "17", "n": "76", "i": 1979, "v": "दारा हरिहरादीनां तन्मग्नमनसो भृशम् । किं न मुक्ताः कुतः सन्ति कारागारे मनोभुवः ॥", "ch": {"n": "अनुष्टुप्"}},
{"c": "17", "n": "77", "i": 1980, "v": "देवश्चेदस्ति सर्वज्ञः करुणाभागवन्ध्यवाक् । तत्किं वाग्व्ययमात्रान्नः कृतार्थयति नार्थिनः ॥", "ch": {"n": "अनुष्टुप्"}},
{"c": "17", "n": "78", "i": 1981, "v": "भविनां भावयन्दुःखं स्वकर्मजमपीश्वरः । स्यादकारणवैरी नः कारणादपरे परे ॥", "ch": {"n": "अनुष्टुप्"}},
{"c": "17", "n": "79", "i": 1982, "v": "तर्काप्रतिष्ठया साम्यादन्योन्यस्य व्यतिघ्नताम् । नाप्रामाण्यं मतानां स्यात्केषां सत्प्रतिपक्षवत् ॥", "ch": {"n": "अनुष्टुप्"}},
{"c": "17", "n": "80", "i": 1983, "v": "अक्रोधं शिक्षयन्त्यन्यैः क्रोधना ये तपोधनाः । निर्धनास्ते धनायैव धातुवादोपदेशिनः ॥", "ch": {"n": "अनुष्टुप्"}},
{"c": "17", "n": "81", "i": 1984, "v": "किं वित्तं दत्त तुष्टेयमदातरि हरिप्रिया । दत्त्वा सर्वं धनं मुग्धो बन्धनं लब्धवान्बलिः ॥", "ch": {"n": "अनुष्टुप्"}},
{"c": "17", "n": "82", "i": 1985, "v": "दोग्धा द्रोग्धा च सर्वोऽयं धनिनश्चेतसा जनः । विसृज्य लोभसंक्षोभमेकद्वा यद्युदासते ॥", "ch": {"n": "अनुष्टुप्"}},
{"c": "17", "n": "83", "i": 1986, "v": "दैन्यस्यायुष्यमस्तैन्यमभक्ष्यं कुक्षिवञ्चना । स्वाच्छन्द्यमृच्छतानन्दकन्दलीकन्दमेककम् ॥", "ch": {"n": "अनुष्टुप्"}},
{"c": "17", "n": "84", "i": 1987, "v": "इत्थमाकर्ण्य दुर्वर्णं शक्रः सक्रोधतां दधे । अवोचदुच्चैः कस्कोयं धर्ममर्माणि कृन्तति ॥", "ch": {"n": "अनुष्टुप्"}},
{"c": "17", "n": "85", "i": 1988, "v": "लोकत्रयीं त्रयीनेत्रां वज्रवीर्यस्फुरत्करे । क इत्थं भाषते पाकशासने मयि शासति ॥", "ch": {"n": "अनुष्टुप्"}},
{"c": "17", "n": "86", "i": 1989, "v": "वर्णासंकीर्णतायां वा जात्यलोपोऽन्यथापि वा । ब्रह्महादेः परीक्षासु भङ्गमङ्ग प्रमाणय ॥", "ch": {"n": "अनुष्टुप्"}},
{"c": "17", "n": "87", "i": 1990, "v": "ब्राह्मण्यादिप्रसिद्धाया गन्ता यन्नेक्षते जयम् । तद्विशुद्धिमशेषस्य वर्णवंशस्य शंसति ॥", "ch": {"n": "अनुष्टुप्"}},
{"c": "17", "n": "88", "i": 1991, "v": "जलानलपरीक्षादौ संवादो वेदवेदिते । गलहस्तितनास्तिक्यां धिग्धियं कुरुतेऽनते ॥", "ch": {"n": "अनुष्टुप्"}},
{"c": "17", "n": "89", "i": 1992, "v": "सत्येव पतियोगादौ गर्भादेरध्रुवोदयात् । आक्षिप्तं नास्तिकाः कर्म न किं मर्म भिनत्ति वः ॥", "ch": {"n": "अनुष्टुप्"}},
{"c": "17", "n": "90", "i": 1993, "v": "याचतः स्वगयाश्राद्धं प्रेतस्याविश्य कंचन । नानादेशजनोपज्ञाः प्रत्येषि न कथाः कथम् ॥", "ch": {"n": "अनुष्टुप्"}},
{"c": "17", "n": "91", "i": 1994, "v": "नीतानां यमदूतेन नामभ्रान्तेरुपागतौ । श्रद्धत्से संवदन्तीं न परलोककथां कथम् ॥", "ch": {"n": "अनुष्टुप्"}},
{"c": "17", "n": "92", "i": 1995, "v": "जज्वाल ज्वलनः क्रोधादाचख्यौ चाक्षिपन्नमुम् । किमात्थ रे किमात्थेदमस्मदग्रे निरर्गलम् ॥", "ch": {"n": "अनुष्टुप्"}},
{"c": "17", "n": "93", "i": 1996, "v": "महापराकिणः श्रौतधर्मैकबलजीविनः । क्षणाभक्षणमूर्च्छाल स्मरन्विस्मयसे न किम् ॥", "ch": {"n": "अनुष्टुप्"}},
{"c": "17", "n": "94", "i": 1997, "v": "पुत्रेष्टिश्येनकारीरीमुखा दृष्टफला मखाः । न वः किं धर्मसंदेहमन्देहजयभानवः ॥", "ch": {"n": "अनुष्टुप्"}},
{"c": "17", "n": "95", "i": 1998, "v": "दण्डताण्डवनैः कुर्वन्स्फुलिङ्गालिङ्गितं नभः । निर्ममेऽथ गिरामूर्मीर्भिन्नमर्मेव धर्मराट् ॥", "ch": {"n": "अनुष्टुप्"}},
{"c": "17", "n": "96", "i": 1999, "v": "तिष्ठ भोस्तिष्ठ कण्ठोष्ठं कुण्ठयामि हठादयम् । अपष्ठु पठतः पाठ्यमधिगोष्ठि शठस्य ते ॥", "ch": {"n": "अनुष्टुप्"}},
{"c": "17", "n": "97", "i": 2000, "v": "वेदैस्तद्वेषिभिस्तद्वत्स्थिरं मतशतैः कृतम् । परं कस्ते परं वाचा लोकं लोकायत त्यजेत् ॥", "ch": {"n": "अनुष्टुप्"}},
{"c": "17", "n": "98", "i": 2001, "v": "समज्ञानाल्पभूयिष्ठपान्थवैमत्यमेत्य यम् । लोके प्रयासि पन्थानं परलोके न तं कुतः ॥", "ch": {"n": "अनुष्टुप्"}},
{"c": "17", "n": "99", "i": 2002, "v": "स्वकन्यामन्यसात्कर्तुं विश्वानुमतिदृश्वनः । लोके परत्र लोकस्य कस्य न स्यादृढं मनः ॥", "ch": {"n": "अनुष्टुप्"}},
{"c": "17", "n": "100", "i": 2003, "v": "कस्मिन्नपि मते सत्ये हताः सर्वमतत्यजः । तद्दृष्ट्या व्यर्थतामात्रमनर्थस्तु न धर्मजः ॥", "ch": {"n": "अनुष्टुप्"}},
{"c": "17", "n": "101", "i": 2004, "v": "क्वापि सर्वैरवैमत्यात्पातित्यादन्यथा क्वचित् । स्थातव्यं श्रौत एव स्याद्धर्मे शेषेऽपि तत्कृतेः ॥", "ch": {"n": "अनुष्टुप्"}},
{"c": "17", "n": "102", "i": 2005, "v": "बभाण वरुणः क्रोधादरुणः करुणोज्झितम् । किं न प्रचण्डात्पाखण्डपाश पाशाद्बिभेषि नः ॥", "ch": {"n": "अनुष्टुप्"}},
{"c": "17", "n": "103", "i": 2006, "v": "मानवाशक्यनिर्माणा कूर्माद्यङ्कबिला शिला । न श्रद्धापयते मुग्धास्तीर्थिकाध्वनि वः कथम् ॥", "ch": {"n": "अनुष्टुप्"}},
{"c": "17", "n": "104", "i": 2007, "v": "शतक्रतूरुजाद्याख्याविख्यातिर्नास्तिकाः कथम् । श्रुतिवृत्तान्तसंवादैर्न वश्चमदचीकरत् ॥", "ch": {"n": "अनुष्टुप्"}},
{"c": "17", "n": "105", "i": 2008, "v": "तत्तज्जनकृतावेशान्गयाश्राद्धादियाचिनः । भूताननुभवन्तोऽपि कथं श्रद्धत्थ न श्रुतीः ॥", "ch": {"n": "अनुष्टुप्"}},
{"c": "17", "n": "106", "i": 2009, "v": "नामभ्रमाद्यमं नीतानथ स्वतनुमागतान् । संवादवादिनो जीवान्वीक्ष्य मा त्यजत श्रुतीः ॥", "ch": {"n": "अनुष्टुप्"}},
{"c": "17", "n": "107", "i": 2010, "v": "संरम्भैर्जम्भजैत्रादेस्तभ्यमानाद्बलाद्वलन् । मूर्धबद्धाञ्जलिर्देवानथैवं कश्चिदूचिवान् ॥", "ch": {"n": "अनुष्टुप्"}},
{"c": "17", "n": "108", "i": 2011, "v": "नापराधी पराधीनो जनोऽयं नाकनायकाः । कालस्याहं कलेर्बन्दी तच्चाटुचटुलाननः ॥", "ch": {"n": "अनुष्टुप्"}},
{"c": "17", "n": "109", "i": 2012, "v": "इति तस्मिन्वदत्येव देवाः स्यन्दनमन्दिरम् । कलिमाकलयांचक्रुर्द्वापरं चापरं पुरः ॥", "ch": {"n": "अनुष्टुप्"}},
{"c": "17", "n": "110", "i": 2013, "v": "संददर्शोन्नमद्ग्रीवः श्रीबहुत्वकृताद्भुतान् । तत्तत्पापपरीतस्तान्नाकीयान्नारकीव सः ॥", "ch": {"n": "अनुष्टुप्"}},
{"c": "17", "n": "111", "i": 2014, "v": "गुरुरीढावलीढः प्रागभून्नमितमस्तकः । स त्रिशङ्कुरिवाक्रान्ततेजसेव बिडौजसः ॥", "ch": {"n": "अनुष्टुप्"}},
{"c": "17", "n": "112", "i": 2015, "v": "विमुखान्द्रष्टुमप्येनं जनंगम इव द्विजान् । एष मत्तः सहेलं तानुपेत्य समभाषत ॥", "ch": {"n": "अनुष्टुप्"}},
{"c": "17", "n": "113", "i": 2016, "v": "स्वस्ति वास्तोष्पते तुभ्यं शिखिन्नस्ति न खिन्नता । सखे काल सुखेनासि पाशहस्त मुदस्तव ॥", "ch": {"n": "अनुष्टुप्"}},
{"c": "17", "n": "114", "i": 2017, "v": "स्वयंवरमहे भैमीवरणाय त्वरामहे । तदस्माननुमन्यध्वमध्वने तत्र धाविने ॥", "ch": {"n": "अनुष्टुप्"}},
{"c": "17", "n": "115", "i": 2018, "v": "तेऽवज्ञाय तमस्योच्चैरहंकारमकारणम् । ऊचिरेऽतिचिरेणैनं स्मित्वा दृष्टमुखा मिथः ॥", "ch": {"n": "अनुष्टुप्"}},
{"c": "17", "n": "116", "i": 2019, "v": "पुनर्वक्ष्यसि मा मैवं कथमुद्वक्ष्यसे तु सः । सृष्टवान्परमेष्ठी यं नैष्ठिकब्रह्मचारिणम् ॥", "ch": {"n": "अनुष्टुप्"}},
{"c": "17", "n": "117", "i": 2020, "v": "द्रोहिणं द्रुहिणो वेत्तु त्वामाकर्ण्यावकीर्णिनम् । त्वज्जनैरपि वा धातुः सेतुर्लङ्घ्यस्त्वया न किम् ॥", "ch": {"n": "अनुष्टुप्"}},
{"c": "17", "n": "118", "i": 2021, "v": "अतिवृत्तः स वृत्तान्तस्त्रिजगद्युवगर्वनुत् । आगच्छतामपादानं स स्वयंवर एव नः ॥", "ch": {"n": "अनुष्टुप्"}},
{"c": "17", "n": "119", "i": 2022, "v": "नागेषु सानुरागेषु पश्यत्सु दिविषत्सु च । भूमिपालं नरं भैमी वरं साऽववरद्वरम् ॥", "ch": {"n": "अनुष्टुप्"}},
{"c": "17", "n": "120", "i": 2023, "v": "भुजगेशानसद्वेशान्वानरानितरान्नरान् । अमरान्पामरान्भैमी नलं वेद गुणोज्ज्वलम् ॥", "ch": {"n": "अनुष्टुप्"}},
{"c": "17", "n": "121", "i": 2024, "v": "इति श्रुत्वा स रोषान्धः परमश्चरमं युगम् । जगन्नाशनिशारुद्रमुद्रस्तानुक्तवानदः ॥", "ch": {"n": "अनुष्टुप्"}},
{"c": "17", "n": "122", "i": 2025, "v": "कयापि क्रीडतु ब्रह्मा दिव्याः स्त्रीर्दीव्यत स्वयम् । कलिस्तु चरतु ब्रह्म प्रैतु वातिप्रियाय वः ॥", "ch": {"n": "अनुष्टुप्"}},
{"c": "17", "n": "123", "i": 2026, "v": "चर्येव कतमेयं वः परस्मै धर्मदेशिनाम् । स्वयं तत्कुर्वतां सर्वं श्रोतुं यद्बिभितः श्रुती ॥", "ch": {"n": "अनुष्टुप्"}},
{"c": "17", "n": "124", "i": 2027, "v": "तत्र स्वयंवरेऽलम्भि भुवः श्रीर्नैषाधेन सा । जगतो ह्रीस्तु युष्माभिर्लाभस्तुल्याभ एव वः ॥", "ch": {"n": "अनुष्टुप्"}},
{"c": "17", "n": "125", "i": 2028, "v": "दूरान्नः प्रेक्ष्य यौष्माकी युक्तेयं वक्त्रवक्रणा । लज्जयैवासमर्थानां मुखमास्माकमीक्षितुम् ॥", "ch": {"n": "अनुष्टुप्"}},
{"c": "17", "n": "126", "i": 2029, "v": "स्थितं भवद्भिः पश्यद्भिः कथं भोस्तदसांप्रतम् । निर्दग्धा दुर्विदग्धा किं सा दृशा न ज्वलत्क्रुधा ॥", "ch": {"n": "अनुष्टुप्"}},
{"c": "17", "n": "127", "i": 2030, "v": "महावंशाननादृत्य महान्तमभिलाषुका । स्वीचकार कथंकारमहो सा तरलं नलम् ॥", "ch": {"n": "अनुष्टुप्"}},
{"c": "17", "n": "128", "i": 2031, "v": "भवादृशैर्दिशामीशैर्मृग्यमाणां मृगेक्षणाम् । स्वीकुर्वाणः कथं सोढः कृतरीढस्तृणं नलः ॥", "ch": {"n": "अनुष्टुप्"}},
{"c": "17", "n": "129", "i": 2032, "v": "दारुणः कूटमाश्रित्य शिखी साक्षीभवन्नपि । नावहत्किं तदुद्वाहे कूटसाक्षिक्रियामयम् ॥", "ch": {"n": "अनुष्टुप्"}},
{"c": "17", "n": "130", "i": 2033, "v": "अहो महःसहायानां संभूता भवतामपि । क्षमैवास्मै कलङ्काय देवस्येवामृतद्युतेः ॥", "ch": {"n": "अनुष्टुप्"}},
{"c": "17", "n": "131", "i": 2034, "v": "सा वव्रे यं तमुत्सृज्य मह्यमीर्ष्याजुषाः स्थ किम् । ब्रूतागः सद्मनस्तस्माच्छद्मनाद्याच्छिनद्मि तान् ॥", "ch": {"n": "अनुष्टुप्"}},
{"c": "17", "n": "132", "i": 2035, "v": "यतध्वं सहकर्तुं मां पाञ्चाली पाण्डवैरिव । सापि पञ्चभिरस्माभिः संविभज्यैव भुज्यताम् ॥", "ch": {"n": "अनुष्टुप्"}},
{"c": "17", "n": "133", "i": 2036, "v": "अथापरिवृढा सोढुं मूर्खतां मुखरस्य ताम् । चक्रे गिरा शराघातं भारती सारतीव्रया ॥", "ch": {"n": "अनुष्टुप्"}},
{"c": "17", "n": "134", "i": 2037, "v": "कीर्तिं भैमीं वरं चास्मै दातुमेवागमन्नमी । न लीढे धीरवैदग्धीं धीरगम्भीरगाहिनी ॥", "ch": {"n": "अनुष्टुप्"}},
{"c": "17", "n": "135", "i": 2038, "v": "वाग्ग्मिनीं जडजिह्वस्तां प्रतिवक्तुमशक्तिमान् । लीलावहेलितां कृत्वा देवानेवावदत्कलिः ॥", "ch": {"n": "अनुष्टुप्"}},
{"c": "17", "n": "136", "i": 2039, "v": "प्रौञ्छि वाञ्छितमस्माभिरपि तां प्रति संप्रति । तस्मिन्नले न लेशोऽपि कारुण्यस्यास्ति नः पुनः ॥", "ch": {"n": "अनुष्टुप्"}},
{"c": "17", "n": "137", "i": 2040, "v": "वृत्ते कर्मणि कुर्मः किं तदा नाभूम तत्र यत् । कालोचितमिदानीं यः शृणुतालोचितं पुनः ॥", "ch": {"n": "अनुष्टुप्"}},
{"c": "17", "n": "138", "i": 2041, "v": "प्रतिज्ञेयं नले विज्ञाः कलेर्विज्ञायतां मम । तेन भैमीं च भूमिं च त्याजयामि जयामि तम् ॥", "ch": {"n": "अनुष्टुप्"}},
{"c": "17", "n": "139", "i": 2042, "v": "नैषधेन विरोधं मे चण्डतामण्डितैजसः । जगन्ति हन्त गायन्तु रवेः कैरववैरवत् ॥", "ch": {"n": "अनुष्टुप्"}},
{"c": "17", "n": "140", "i": 2043, "v": "द्वापरः साधुकारेण तद्विकारमदीदिपत् । प्रणीय श्रवणे पाणिमवोचन्नमुचे रिपुः ॥", "ch": {"n": "अनुष्टुप्"}},
{"c": "17", "n": "141", "i": 2044, "v": "विस्मेयमतिरस्मासु साधु वैलक्ष्यमीक्षसे । यद्दत्तेऽल्पमनल्पाय तद्दत्ते ह्रियमात्मनः ॥", "ch": {"n": "अनुष्टुप्"}},
{"c": "17", "n": "142", "i": 2045, "v": "फलसीमां चतुर्वर्गं यच्छतांशोऽपि यच्छति । नलस्यास्मदुपघ्ना सा भक्तिर्भूतावकेशिनी ॥", "ch": {"n": "अनुष्टुप्"}},
{"c": "17", "n": "143", "i": 2046, "v": "भव्यो न व्यवसायस्ते नले साधुमतौ कले । लोकपालविशालोऽयं निषाधानां सुधाकरः ॥", "ch": {"n": "अनुष्टुप्"}},
{"c": "17", "n": "144", "i": 2047, "v": "न पश्यामः कलेस्तस्मिन्नवकाशं क्षामाभृति । निचिताखिलधर्मे च द्वापरस्योदयं वयम् ॥", "ch": {"n": "अनुष्टुप्"}},
{"c": "17", "n": "145", "i": 2048, "v": "सा विनीततमा भैमी व्यर्थानर्थग्रहैरहो । कथं भवद्विधैर्बाध्या प्रमितिर्विभ्रमैरिव ॥", "ch": {"n": "अनुष्टुप्"}},
{"c": "17", "n": "146", "i": 2049, "v": "तं नासत्ययुगं तां वा त्रेता स्पर्धितुमर्हति । एकप्रकाशधर्माणं न कलिद्वापरौ युवाम् ॥", "ch": {"n": "अनुष्टुप्"}},
{"c": "17", "n": "147", "i": 2050, "v": "करिष्येऽवश्यमित्युक्तिः करिष्यन्नपि दुष्यसि । दृष्टादृष्टा हि नायत्ताः कार्यीया हेतवस्तव ॥", "ch": {"n": "अनुष्टुप्"}},
{"c": "17", "n": "148", "i": 2051, "v": "द्रोहं मोहेन यस्तस्मिन्नाचरेदचिरेण सः । तत्पापसंभवं तापमाप्नुयादनयात्ततः ॥", "ch": {"n": "अनुष्टुप्"}},
{"c": "17", "n": "149", "i": 2052, "v": "युगशेष तव द्वेषस्तस्मिन्नेष न सांप्रतम् । भविता न हितायैतद्वैरं ते वैरसेनिना ॥", "ch": {"n": "अनुष्टुप्"}},
{"c": "17", "n": "150", "i": 2053, "v": "तत्र यामीत्यसज्ज्ञानं राजसं सदिहास्यताम् । इति तर गतो मा गा राजसंसदि हास्यताम् ॥", "ch": {"n": "अनुष्टुप्"}},
{"c": "17", "n": "151", "i": 2054, "v": "गत्वान्तरा नलं भैमीं नाकस्मात्त्वं प्रवेक्ष्यसि । षण्णां चक्रमसंयुक्तं पठ्यमानं डकारवत् ॥", "ch": {"n": "अनुष्टुप्"}},
{"c": "17", "n": "152", "i": 2055, "v": "अपरेऽपि दिशामीशा वाचमेतां शचीपतेः । अन्वमन्यन्त किंत्वेनां नादत्त युगयोर्युगम् ॥", "ch": {"n": "अनुष्टुप्"}},
{"c": "17", "n": "153", "i": 2056, "v": "कलिं प्रति कलिं देवा देवान्प्रत्येकशः कलिः । सोपहासं समैर्वर्णैरित्थं व्यररचन्मिथः ॥", "ch": {"n": "अनुष्टुप्"}},
{"c": "17", "n": "154", "i": 2057, "v": "तवाऽगमनमेवार्हं वैरसेनौ तया वृते । उद्वेगेन विमानेन किमनेनापि धावता ॥", "ch": {"n": "अनुष्टुप्"}},
{"c": "17", "n": "155", "i": 2058, "v": "पुरा यासि वरीतुं यामग्र एव तया वृते । अन्यस्मिन्भवतो हास्यं वृत्तमेतत्त्रपाकरम् ॥", "ch": {"n": "अनुष्टुप्"}},
{"c": "17", "n": "156", "i": 2059, "v": "पत्यौ तया वृतेऽन्यस्मिन्यदर्थं गतवानसि । भवतः कोपरोधस्तादक्षमस्य वृथारुषः ॥", "ch": {"n": "अनुष्टुप्"}},
{"c": "17", "n": "157", "i": 2060, "v": "यासि स्मरञ्जयन्कान्त्या योजनौघं महार्वता । समूढस्तं वृतेऽन्यस्मिन्किं न ह्रीस्तेऽत्र पामर ॥", "ch": {"n": "अनुष्टुप्"}},
{"c": "17", "n": "158", "i": 2061, "v": "नलं प्रत्यनपेतार्ति तार्तीयीकतुरीययोः । युगयोर्युगलं बुद्ध्वा दिवि देवा धियं दधुः ॥", "ch": {"n": "अनुष्टुप्"}},
{"c": "17", "n": "159", "i": 2062, "v": "द्वापरैकपरीवारः कलिर्मत्सरमूर्च्छितः । नलनिग्राहिणीं यात्रां जग्राह ग्रहिलः किल ॥", "ch": {"n": "अनुष्टुप्"}},
{"c": "17", "n": "160", "i": 2063, "v": "नलेष्टापूर्तसंपूर्तेर्दूरं दुर्गानमुं प्रति । निषेधन्निषधान्गन्तुं विघ्नः संजघटे घनः ॥", "ch": {"n": "अनुष्टुप्"}},
{"c": "17", "n": "161", "i": 2064, "v": "मण्डलं निषधेन्द्रस्य चन्द्रस्येवामलं कलिः । प्राप म्लापयितुं पापः स्वर्भानुरिव संग्रहात् ॥", "ch": {"n": "अनुष्टुप्"}},
{"c": "17", "n": "162", "i": 2065, "v": "कियतापि च कालेन कालः कलिरुपेयिवान् । भैमीभर्तुरहंमानी राजधानीं महीभुजः ॥", "ch": {"n": "अनुष्टुप्"}},
{"c": "17", "n": "163", "i": 2066, "v": "वेदानुद्धरतां तत्र मुखादाकर्णयन्पदम् । न प्रसारयितुं कालः कलिः पदमपारयत् ॥", "ch": {"n": "अनुष्टुप्"}},
{"c": "17", "n": "164", "i": 2067, "v": "श्रुतिपाठकवक्त्रेभ्यस्तत्राकर्णयतः क्रमम् । क्रमः संकुचितस्तस्य पुरे दूरमवर्तत ॥", "ch": {"n": "अनुष्टुप्"}},
{"c": "17", "n": "165", "i": 2068, "v": "तावद्गतिर्धृताटोपा पादयोस्तेन संहिता । न वेदपाठिकण्ठेभ्यो यावदश्रावि संहिता ॥", "ch": {"n": "अनुष्टुप्"}},
{"c": "17", "n": "166", "i": 2069, "v": "तस्य होमाज्यगन्धेन नासा नाशमिवागमत् । तथातत दृशौ नासौ क्रतुधूमकदर्थितः ॥", "ch": {"n": "अनुष्टुप्"}},
{"c": "17", "n": "167", "i": 2070, "v": "अतिथीनां पदाम्भोभिरिमं प्रत्यतिपिच्छिले । अङ्गणे गृहिणां तत्र खलेनानेन चस्खले ॥", "ch": {"n": "अनुष्टुप्"}},
{"c": "17", "n": "168", "i": 2071, "v": "पुटपाकमसौ प्राप क्रतुशुष्ममहोष्मभिः । तत्प्रत्यङ्गमिवाकर्ति पूर्तोर्मिव्यजनानिलैः ॥", "ch": {"n": "अनुष्टुप्"}},
{"c": "17", "n": "169", "i": 2072, "v": "पितॄणां तर्पणे वर्णैः कीर्णाद्वेश्मनि वेश्मनि । कालादिव तिलात्कालाद्दूरमत्रसदत्र सः ॥", "ch": {"n": "अनुष्टुप्"}},
{"c": "17", "n": "170", "i": 2073, "v": "स्नातॄणां तिलकैर्मेने स्वमन्तर्दीर्णमेव सः । कृपाणीभूय हृदयं प्रविष्टैरिव तत्र तैः ॥", "ch": {"n": "अनुष्टुप्"}},
{"c": "17", "n": "171", "i": 2074, "v": "पुमांसं मुमुदे तत्र विदन्मिथ्यावदावदम् । स्त्रियं प्रति तथा वीक्ष्य तमथ म्लानवानयम् ॥", "ch": {"n": "अनुष्टुप्"}},
{"c": "17", "n": "172", "i": 2075, "v": "यज्ञयूपघनां जज्ञौ स पुरं शङ्कुसंकुलाम् । जनैर्धर्मधनैः कीर्णां व्यालक्रोडीकृतां च ताम् ॥", "ch": {"n": "अनुष्टुप्"}},
{"c": "17", "n": "173", "i": 2076, "v": "स पार्श्वमशकद्गन्तुं न वराकः पराकिणाम् । मासोपवासिनां छायालङ्घने घनमस्खलत् ॥", "ch": {"n": "अनुष्टुप्"}},
{"c": "17", "n": "174", "i": 2077, "v": "आवाहितां द्विजैस्तत्र गायत्रीमर्कमण्डलात् । स संनिदधतीं पश्यन्दृष्टनष्टोऽभवद्भिया ॥", "ch": {"n": "अनुष्टुप्"}},
{"c": "17", "n": "175", "i": 2078, "v": "स गृहे गृहिभिः पूर्णे वने वैखानसैर्घने । यत्याधारेऽमरागारे क्वापि न स्थानमानशे ॥", "ch": {"n": "अनुष्टुप्"}},
{"c": "17", "n": "176", "i": 2079, "v": "क्वापि नापश्यदन्विष्यन्हिंसामात्मप्रियामसौ । स्वमित्त्रं तत्र न प्राप्नोदपि मूर्खमुखे कलिम् ॥", "ch": {"n": "अनुष्टुप्"}},
{"c": "17", "n": "177", "i": 2080, "v": "हिंसागवीं मखे वीक्ष्य रिरंसुर्धावति स्म सः । सा तु सौम्यवृषासक्ता खरं दूरान्निरास तम् ॥", "ch": {"n": "अनुष्टुप्"}},
{"c": "17", "n": "178", "i": 2081, "v": "मौनेन व्रतनिष्ठानां स्वाक्रोशं मन्यते स्म सः । वन्द्यवन्दारुभिर्जज्ञौ स्व शिरश्च पदाहतम् ॥", "ch": {"n": "अनुष्टुप्"}},
{"c": "17", "n": "179", "i": 2082, "v": "ऋषीणां स बृसीः पाणौ पश्यन्नाचामतामपः । मेने घनैरमी हन्तुं शप्तुं मामद्भिरुद्यताः ॥", "ch": {"n": "अनुष्टुप्"}},
{"c": "17", "n": "180", "i": 2083, "v": "मौञ्जीधृतो धृताषाढानाशशङ्के स वर्णिनः । रज्ज्वामी बन्द्धुमायान्ति हन्तुं दण्डेन मां ततः ॥", "ch": {"n": "अनुष्टुप्"}},
{"c": "17", "n": "181", "i": 2084, "v": "दृष्ट्वा पुरः पुरोडाशमासीदुत्त्रासदुर्मनाः । मन्वानः फणिनीस्तत्र स मुमोचास्रु च स्रुचः ॥", "ch": {"n": "अनुष्टुप्"}},
{"c": "17", "n": "182", "i": 2085, "v": "मुमुदे मदिरादानं विदन्नेष द्विजन्मनः । दृष्ट्वा सौत्रामणीमिष्टिं तं कुर्वन्तमदूयत ॥", "ch": {"n": "अनुष्टुप्"}},
{"c": "17", "n": "183", "i": 2086, "v": "अपश्यद्यावतो वेदविदां ब्रह्माञ्जलीनसौ । उदडीयन्त तावन्तस्तस्यास्राञ्जलयो हृदः ॥", "ch": {"n": "अनुष्टुप्"}},
{"c": "17", "n": "184", "i": 2087, "v": "स्नातकं घातकं जज्ञे जज्ञौ दान्तं कृतान्तवत् । वाचंयमस्य दृष्ट्येव यमस्येव बिभाय सः ॥", "ch": {"n": "अनुष्टुप्"}},
{"c": "17", "n": "185", "i": 2088, "v": "स पाखण्डजनान्वेषी प्राप्नुवन्वेदपण्डितान् । जलार्थीवानलं प्राप्य पापस्तापादपासरत् ॥", "ch": {"n": "अनुष्टुप्"}},
{"c": "17", "n": "186", "i": 2089, "v": "तत्र ब्रह्महणं पश्यन्नतिसंतोषामानशे । निर्वर्ण्य सर्वमेधस्य यज्वानं ज्वरति स्म सः ॥", "ch": {"n": "अनुष्टुप्"}},
{"c": "17", "n": "187", "i": 2090, "v": "यतिहस्तस्थितैस्तस्य राम्भैरारम्भि तर्जना । दुर्जनस्याजनि क्लिष्टिर्गृहिणां वेदयष्टिभिः ॥", "ch": {"n": "अनुष्टुप्"}},
{"c": "17", "n": "188", "i": 2091, "v": "मण्डलत्यागमेवैच्छद्वीक्ष्य स्थण्डिलशायिनः । पवित्रालोकनादेष पवित्रासमविन्दत ॥", "ch": {"n": "अनुष्टुप्"}},
{"c": "17", "n": "189", "i": 2092, "v": "अपश्यञ्जिनमन्विष्यन्नजिनं ब्रह्मचारिणा । क्षपणार्थी सदीक्षस्य स चाक्षपणमैक्षत ॥", "ch": {"n": "अनुष्टुप्"}},
{"c": "17", "n": "190", "i": 2093, "v": "जपतामक्षमालासु बीजाकर्षणदर्शनात् । स जीवाकृष्टिकष्टानि विपरीतदृगन्वभूत् ॥", "ch": {"n": "अनुष्टुप्"}},
{"c": "17", "n": "191", "i": 2094, "v": "त्रिसंध्यं तत्र विप्राणां स पश्यन्नघमर्षणम् । वरमैच्छद्दृशोरेव निजयोरपकर्षणम् ॥", "ch": {"n": "अनुष्टुप्"}},
{"c": "17", "n": "192", "i": 2095, "v": "अद्राक्षीत्तत्र किंचिन्न कलिः परिचितं क्वचित् । भैमीनलव्यलीकाणुप्रश्नकामः परिभ्रमन् ॥", "ch": {"n": "अनुष्टुप्"}},
{"c": "17", "n": "193", "i": 2096, "v": "तपःस्वाध्याययज्ञानामकाण्डद्विष्टतापसः । स्वविद्विषां श्रियं तस्मिन्पश्यन्नुपतताप सः ॥", "ch": {"n": "अनुष्टुप्"}},
{"c": "17", "n": "194", "i": 2097, "v": "कम्रं तत्रोपनम्राया विश्वस्या वीक्ष्य तुष्टवान् । स मम्लौ तं विभाव्याथ वामदेव्याभ्युपासकम् ॥", "ch": {"n": "अनुष्टुप्"}},
{"c": "17", "n": "195", "i": 2098, "v": "वैरिणी शुचिता तस्मै न प्रवेशं ददौ भुवि । न वेदध्वनिरालम्बमम्बरे विततार वा ॥", "ch": {"n": "अनुष्टुप्"}},
{"c": "17", "n": "196", "i": 2099, "v": "दर्शस्य दर्शनात्कष्टमग्निष्टोमस्य चानशे । जुघूर्णे पौर्णमासेक्षी सोमं सोऽमनतान्तकम् ॥", "ch": {"n": "अनुष्टुप्"}},
{"c": "17", "n": "197", "i": 2100, "v": "तेनादृश्यन्त वीरघ्ना न तु वीरहणो जनाः । नापश्यत्सोऽभिनिर्मुक्ताञ्जीवन्मुक्तानवैक्षत ॥", "ch": {"n": "अनुष्टुप्"}},
{"c": "17", "n": "198", "i": 2101, "v": "स तुतोषाश्नतो विप्रान्दृष्ट्वा स्पृष्टपरस्परान् । होमशेषीभवत्सोमभुजस्तान्वीक्ष्य दूनवान् ॥", "ch": {"n": "अनुष्टुप्"}},
{"c": "17", "n": "199", "i": 2102, "v": "श्रुत्वा जनं रजोजुष्टं तुष्टिं प्राप्नोज्झटित्यसौ । तं पश्यन्पावनस्नानावस्थं दुःस्थस्ततोऽभवत् ॥", "ch": {"n": "अनुष्टुप्"}},
{"c": "17", "n": "200", "i": 2103, "v": "अधावत्क्वापि गां वीक्ष्य हन्यमानामयं मुदा । अतिथिभ्यस्तथा बुद्ध्वा मन्दो मन्दं न्यवर्तत ॥", "ch": {"n": "अनुष्टुप्"}},
{"c": "17", "n": "201", "i": 2104, "v": "हृष्टवान्स द्विजं दृष्ट्वा नित्यनैमित्तिकत्यजम् । यजमानं निरूप्यैनं दूरं दीनमुखोऽद्रवत् ॥", "ch": {"n": "अनुष्टुप्"}},
{"c": "17", "n": "202", "i": 2105, "v": "आननन्द निरीक्ष्यायं पुरे तरात्मघातिनम् । सर्वस्वारस्य यज्वानमेनं दृष्ट्वाथ विव्यथे ॥", "ch": {"n": "अनुष्टुप्"}},
{"c": "17", "n": "203", "i": 2106, "v": "क्रतौ महाव्रते पश्यन्ब्रह्मचारीत्वरीरतम् । जज्ञे यज्ञक्रियामज्ञः स भण्डाकाण्डताण्डवम् ॥", "ch": {"n": "अनुष्टुप्"}},
{"c": "17", "n": "204", "i": 2107, "v": "यज्वभार्याश्वमेधाश्वलिङ्गालिङ्गिवराङ्गताम् । दृष्ट्वाचष्ट स कर्तारं श्रुतेर्भण्डमपण्डितः ॥", "ch": {"n": "अनुष्टुप्"}},
{"c": "17", "n": "205", "i": 2108, "v": "अथ भीमजया जुष्टं व्यलोकत कलिर्नलम् । दुष्टदृग्भिर्दुरालोकं प्रभयेव प्रभाप्रभुम् ॥", "ch": {"n": "अनुष्टुप्"}},
{"c": "17", "n": "206", "i": 2109, "v": "तयोः सौहार्दसान्द्रत्वं पश्यञ्शल्यमिवानशे । मर्मच्छेदमिवानर्च्छ स तन्नर्मोर्मिभिर्मिथः ॥", "ch": {"n": "अनुष्टुप्"}},
{"c": "17", "n": "207", "i": 2110, "v": "अमर्षादात्मनो दोषात्तयोस्तेजस्वितागुणात् । स्प्रष्टुं दृशाप्यनीशस्तौ तस्मादप्यचलत्कलिः ॥", "ch": {"n": "अनुष्टुप्"}},
{"c": "17", "n": "208", "i": 2111, "v": "अगच्छदाश्रयान्वेषी नलद्वेषी स निःश्वसन् । अभिरामं गृहारामं तस्य रामसमश्रियः ॥", "ch": {"n": "अनुष्टुप्"}},
{"c": "17", "n": "209", "i": 2112, "v": "रक्षिलक्षवृतत्वेन बाधनं न तपोधनैः । मेने मानी मनाक्तत्र स्वानुकूलं कलिः किल ॥", "ch": {"n": "अनुष्टुप्"}},
{"c": "17", "n": "210", "i": 2113, "v": "दलपुष्पफलैर्देवद्विजपूजाभिसंधिना । स नलेनार्जितान्प्राप तत्र नाक्रमितुं द्रुमान् ॥", "ch": {"n": "अनुष्टुप्"}},
{"c": "17", "n": "211", "i": 2114, "v": "अथ सर्वोद्भिदासत्तिपूरणाय स रोपितम् । बिभीतकं ददर्शैकं कुटं धर्मेऽप्यकर्मठम् ॥", "ch": {"n": "अनुष्टुप्"}},
{"c": "17", "n": "212", "i": 2115, "v": "स तं नैषधसौधस्य निकटं निष्कुटध्वजम् । बहु मेने निजं तस्मिन्कलिरालम्बनं वने ॥", "ch": {"n": "अनुष्टुप्"}},
{"c": "17", "n": "213", "i": 2116, "v": "निष्पदस्य कलेस्तत्र स्थानदानाद्बिभीतकम् । कलिद्रुमः परं नासीदासीत्कल्पद्रुमोऽपि सः ॥", "ch": {"n": "अनुष्टुप्"}},
{"c": "17", "n": "214", "i": 2117, "v": "ददौ पदेन धर्मस्य स्थातुमेकेन यत्कलिः । एकः सोऽपि तदा तस्य पदं मन्येऽमिलत्ततः ॥", "ch": {"n": "अनुष्टुप्"}},
{"c": "17", "n": "215", "i": 2118, "v": "उद्भिद्विरचितावासः कपोतादिव तत्र सः । राज्ञः साग्रेर्द्विजादस्मात्संतापं प्राप दीक्षितात् ॥", "ch": {"n": "अनुष्टुप्"}},
{"c": "17", "n": "216", "i": 2119, "v": "बिभीतकमधिष्ठाय तथाभूतेन तिष्ठता । तेन भीमभुवोऽभीकः स राजर्षिरधर्षि न ॥", "ch": {"n": "अनुष्टुप्"}},
{"c": "17", "n": "217", "i": 2120, "v": "तमालम्बनमासाद्य वैदर्भीनिषधेशयोः । कलुषं कलिरन्विष्यन्नवात्सीद्वत्सरान्बहून् ॥", "ch": {"n": "अनुष्टुप्"}},
{"c": "17", "n": "218", "i": 2121, "v": "यथासीत्कानने तत्र विनिद्रकलिका लता । तथा नलच्छलासक्तिविनिद्रकलिकालता ॥", "ch": {"n": "अनुष्टुप्"}},
{"c": "17", "n": "219", "i": 2122, "v": "दोषं नलस्य जिज्ञासुर्बभ्राम द्वापरः क्षितौ । अदोषः कोऽपि लोकस्य मुखेऽस्तीति दुराशया ॥", "ch": {"n": "अनुष्टुप्"}},
{"c": "17", "n": "220", "i": 2123, "v": "अमुष्मिन्नारामे सततनिपतद्दोहदतया प्रसूनैरुन्निद्रैरनिशममृतांशुप्रतिभटे । असौ बद्धालम्बः कलिरजनि कादम्बविहगच्छदच्छायाभ्यङ्गोचितरुचितया लाञ्छनमृगः ॥", "ch": {"n": "शिखरिणी"}},
{"c": "17", "n": "221", "i": 2124, "v": "स्फारे तादृशि वैरसेनिनगरे पुण्यैः प्रजानां घनं विघ्नं लब्धवअश्चिरादुपनतिस्तस्मिन्किलाभूत्कलेः । एतस्मिन्पुनरन्तरेऽन्तरमितानन्दः स भैमीनलावाराद्धुं व्यधित स्मरः श्रुतिशिखावन्दारुचूडं धनुः ॥", "ch": {"n": "शार्दूलविक्रीडितम्"}},
{"c": "17", "n": "222", "i": 2125, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । यातः सप्तदशः स्वसुः सुसदृशि छिन्दप्रशस्तेर्महाकाव्ये तद्भुवि नैषधीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "18", "n": "1", "i": 2126, "v": "सोऽयमित्थमथ भीमनन्दिनीं दारसारमधिगम्य नैषधः । तां तृतीयपुरुषार्थवारिधेः पारलम्भनतरीमरीरमत् ॥", "ch": {"n": "रथोद्धता"}},
{"c": "18", "n": "2", "i": 2127, "v": "आत्मवित्सह तया दिवानिशं भोगभागपि न पापमाप सः । आहृता हि विषयैकतानता ज्ञानधौतमनसं न लिम्पति ॥", "ch": {"n": "रथोद्धता"}},
{"c": "18", "n": "3", "i": 2128, "v": "न्यस्य मन्त्रिषु स राज्यमादरादारराध मदनं प्रियासखः । नैकवर्णमणिकोटिकुट्टिमे हेमभूमिभृति सौधभूधरे ॥", "ch": {"n": "रथोद्धता"}},
{"c": "18", "n": "4", "i": 2129, "v": "वीरसेनसुतकण्ठभूषणीभूतदिव्यमणिपङ्क्तिशक्तिभिः । कामनोपनमदर्थतागुणाद्यस्तृणीकृतसुपर्वपर्वतः ॥", "ch": {"n": "रथोद्धता"}},
{"c": "18", "n": "5", "i": 2130, "v": "धूपितं यदुदरान्तरं चिरं मेचकैरगरुसारदारुभिः । जालजालधृतचन्द्रचन्दनक्षोदमेदुरसमीरशीतलम् ॥", "ch": {"n": "रथोद्धता"}},
{"c": "18", "n": "6", "i": 2131, "v": "क्वापि कामशरवृत्तवर्तयो यं महासुरभितैलदीपिकाः । तेनिरे वितिमिरं स्मरस्फुरद्दोःप्रतापनिकराङ्कुरश्रियः ॥", "ch": {"n": "रथोद्धता"}},
{"c": "18", "n": "7", "i": 2132, "v": "कुङ्कुमैणमदपङ्कलेपिताः क्षलिताश्च हिमवालुकाम्बुभिः । रेजुरध्वततशैलजस्रजो यस्य मुग्धमणिकुट्टिमा भुवः ॥", "ch": {"n": "उपजातिः"}},
{"c": "18", "n": "8", "i": 2133, "v": "नैषधाङ्गपरिमर्दमेदुरामोदमाऋदवमनोज्ञवर्णया । यद्भुवः क्वचन सूनशय्ययाभजि भालतिलकप्रगल्भता ॥", "ch": {"n": "रथोद्धता"}},
{"c": "18", "n": "9", "i": 2134, "v": "क्वापि यन्निकटनिष्कुटस्फुरत्कोरकप्रकरसौरभोर्मिभिः । सान्द्रमाद्रियत भीमनन्दनानासिकापुटकुटीकुटुम्बिता ॥", "ch": {"n": "रथोद्धता"}},
{"c": "18", "n": "10", "i": 2135, "v": "ऋद्धसर्वऋतुवृक्षवाटिकाकीरकृत्तसहकारशीकरैः । यज्जुषः स्म कुलमुख्यमाशुगः प्राणवातमुपदाभिरञ्चति ॥", "ch": {"n": "रथोद्धता"}},
{"c": "18", "n": "11", "i": 2136, "v": "कुत्रचित्कनकनिर्मिताखिलः क्वापि यो विमलरत्नजः किल । कुत्रचिद्रचितचित्रशालिकः क्वापि चास्थिरविधैन्द्रजालिकः ॥", "ch": {"n": "रथोद्धता"}},
{"c": "18", "n": "12", "i": 2137, "v": "चित्रतत्तदनुकार्यविभ्रमाधाय्यनेकविधरूपरूपकम् । वीक्ष्य यं बहु धुवञ्शिरो जरावातकी विधिरकल्पि शिल्पिराट् ॥", "ch": {"n": "रथोद्धता"}},
{"c": "18", "n": "13", "i": 2138, "v": "भित्तिगर्भगृहगोपितैर्जनैर्यः कृताद्भुतकथादिकौतुकः । सूत्रयन्त्रजविशिष्टचेष्टयाश्चर्यसञ्जिबहुशालभञ्जिकः ॥", "ch": {"n": "रथोद्धता"}},
{"c": "18", "n": "14", "i": 2139, "v": "तामसीष्वपि तमीषु भित्तिगै रत्नरश्मिभिरमन्द्रचन्द्रिकः । यस्तपेपि जलयन्त्रपातुकासारदूरधुततापतन्द्रिकः ॥", "ch": {"n": "रथोद्धता"}},
{"c": "18", "n": "15", "i": 2140, "v": "यत्र पुष्पशरशास्त्रकारिकासारिकाध्युषितनागदन्तिका । भीमजानिषधसार्वभौमयोः प्रत्यवैक्षत रते कृताकृते ॥", "ch": {"n": "रथोद्धता"}},
{"c": "18", "n": "16", "i": 2141, "v": "यत्र मत्तकलविङ्कशीलिताश्लीलकेलिपुनरुक्तवत्तयोः । क्वापि दृष्टिभिरवापि वापिकोत्तंसहंसमिथुनस्मरोत्सवः ॥", "ch": {"n": "रथोद्धता"}},
{"c": "18", "n": "17", "i": 2142, "v": "यत्र वैणरववैणवस्वरैर्हुंकृतैरुपवनीपिकालिनाम् । कङ्कणालिकलहैश्च नृत्यतां कुब्जितं सुरतकूजितं तयोः ॥", "ch": {"n": "रथोद्धता"}},
{"c": "18", "n": "18", "i": 2143, "v": "सीत्कृतान्यशृणुतां विशङ्कयोर्यत्प्रतिष्ठितरतिस्मरार्चयोः । जालकैरपवरान्तरेऽपि तौ त्याजितैः कपटकुड्यतां निशि ॥", "ch": {"n": "रथोद्धता"}},
{"c": "18", "n": "19", "i": 2144, "v": "कृष्णसारमृगशृङ्गभङ्गुरा स्वादुरुज्ज्वलरसैकसारिणी । नानिशं त्रुटति यन्मुखे पुरा किन्नरीविकटगीतिझंकृतिः ॥", "ch": {"n": "रथोद्धता"}},
{"c": "18", "n": "20", "i": 2145, "v": "भित्तिचित्रलिखिताखिलक्रमा यत्र तस्थुरितिहाससंकथाः । पद्मनन्दनसुतारिरंसुतामन्दसाहसहसन्मनोभुवः ॥", "ch": {"n": "रथोद्धता"}},
{"c": "18", "n": "21", "i": 2146, "v": "पुष्पकाण्डजयडिण्डिमायितं यत्रगौतमकलत्रकामिनः । पारदारिकविलाससाहसं देवभर्तुरुदटङ्कि भित्तिषु ॥", "ch": {"n": "रथोद्धता"}},
{"c": "18", "n": "22", "i": 2147, "v": "उच्चलत्कलरवालिकैतवाद्वैजयन्तविजयार्जिता जगत् । यस्य कीर्तिरवदायति स्म सा कार्तिकीतिथिनिशीथिनीस्वसा ॥", "ch": {"n": "रथोद्धता"}},
{"c": "18", "n": "23", "i": 2148, "v": "गौरभानुगुरुगेहिनीस्मरोद्वृत्तभावमितिवृत्तमाश्रिताः । रेजिरे यदजिरेऽभिनीतिभिर्नाटिका भरतभारतीसुधा ॥", "ch": {"n": "रथोद्धता"}},
{"c": "18", "n": "24", "i": 2149, "v": "शंभुदारुवनसंभुजिक्रियामाधवव्रजवधूविलासयोः । गुम्फितैरुशनसा सुभाषितैर्यस्य हाटकविटङ्कमङ्कितम् ॥", "ch": {"n": "रथोद्धता"}},
{"c": "18", "n": "25", "i": 2150, "v": "अह्नि भानुभुवि दाशदारिकां यच्चरः परिचरन्तमुज्जगौ । कालदेशविषायासहात्स्मरादुत्सुकं शुकपितामहं शुकः ॥", "ch": {"n": "उपजातिः"}},
{"c": "18", "n": "26", "i": 2151, "v": "नीतमेव करलभ्यपारतामप्रतीर्य मुनयस्तपोर्णवम् । अप्सरःकुचघटावलम्बनात्स्थायिना क्वचन यत्र चित्रगाः ॥", "ch": {"n": "रथोद्धता"}},
{"c": "18", "n": "27", "i": 2152, "v": "स्वामिना च वहता च तं मया स स्मरः सुरतवर्जनाज्जितः । योऽयमीदृगिति नृत्यते स्म यत्केकिना मुरजनिस्वनैर्घनैः ॥", "ch": {"n": "रथोद्धता"}},
{"c": "18", "n": "28", "i": 2153, "v": "यत्र वीक्ष्य नलभीमसं भवे मह्यतो रतिरतीशयोरपि । स्पर्धयेव जयतोर्जयाय ते कामकामरमणीबभूवतुः ॥", "ch": {"n": "रथोद्धता"}},
{"c": "18", "n": "29", "i": 2154, "v": "तत्र सौधसुरभूधरे तयोराविरासुरथ कामकेलयः । ये महाकविभिरप्यवीक्षिताः पांसुलाभिरपि ये न शिक्षिताः ॥", "ch": {"n": "रथोद्धता"}},
{"c": "18", "n": "30", "i": 2155, "v": "पौरुषं दधति योषिता नले स्वामिनि श्रिततदीयभावया । यूनि शैशवमतीर्णया कियत्प्रापि भीमसुतया न साध्वसम् ॥", "ch": {"n": "रथोद्धता"}},
{"c": "18", "n": "31", "i": 2156, "v": "दूत्यसंगतिगतं यदात्मनः प्रागशिश्रवदियं प्रियं गिरः । तं विचिन्त्य विनयव्ययं ह्रिया न स्म वेद करवाणि कीदृशम् ॥", "ch": {"n": "रथोद्धता"}},
{"c": "18", "n": "32", "i": 2157, "v": "यत्तया सदसि नैषाधः स्वयं प्राग्वृतः सपदि वीतलज्जया । तन्निजं मनसिकृत्य चापलं सा शशाक न विलोकितुं नलम् ॥", "ch": {"n": "उपजातिः"}},
{"c": "18", "n": "33", "i": 2158, "v": "आसने मणिमरीचिमांसले यां दिशं स परिरभ्य तस्थिवान् । तामसूयितवतीव मानिनी न व्यलोकयदियं मनागपि ॥", "ch": {"n": "रथोद्धता"}},
{"c": "18", "n": "34", "i": 2159, "v": "ह्रीसरन्निजनिमज्जनोचितं मौलिदूरनमनं दधानया । द्वारि चित्रयुवतिश्रिया तया भर्तृहूतिशतमश्रुतीकृतम् ॥", "ch": {"n": "रथोद्धता"}},
{"c": "18", "n": "35", "i": 2160, "v": "वेश्म पत्युरविशन्न साध्वसाद्वेशितापि शयनं न साऽभजत् । भाजितापि सविधं न सास्वपत्स्वापितापि न च संमुखाभवत् ॥", "ch": {"n": "रथोद्धता"}},
{"c": "18", "n": "36", "i": 2161, "v": "केवलं न खलु भीमनन्दिनी दूरमत्रपत नैषधं प्रति । भीमजाहृदि जितः स्त्रिया ह्रिया मन्मथोऽपि नियतं स लज्जितः ॥", "ch": {"n": "रथोद्धता"}},
{"c": "18", "n": "37", "i": 2162, "v": "आत्मनापि हरदारसुन्दरी यत्किमप्यभिललाष चेष्टितुम् । स्वामिना यदि तदर्थमर्थिता मुद्रितस्तदनया तदुद्यमः ॥", "ch": {"n": "रथोद्धता"}},
{"c": "18", "n": "38", "i": 2163, "v": "ह्रीभराद्विमुखया तया भियं सञ्जितामननुरागशङ्किनि । स स्वचेतसि लुलोप संस्मरन्दूत्यकालकलितं तदाशयम् ॥", "ch": {"n": "रथोद्धता"}},
{"c": "18", "n": "39", "i": 2164, "v": "पार्श्वमागमि निजं सहालिभिस्तेन पूर्वमथ सा तयैकया । क्वापि तामपि नियुज्य मायिना स्वात्ममात्रसचिवावशेषिता ॥", "ch": {"n": "रथोद्धता"}},
{"c": "18", "n": "40", "i": 2165, "v": "संनिधावपि निजे निवेशितामालिभिः कुसुमशस्त्रशास्त्रवित् । आनयद्व्यवधिमानिव प्रियामङ्कपालिवलयेन संनिधिम् ॥", "ch": {"n": "रथोद्धता"}},
{"c": "18", "n": "41", "i": 2166, "v": "प्रागचुम्बदलिके ह्रियानतां तां क्रमाद्दरनतां कपोलयोः । तेन विश्वसितमानसां झटित्यानने स परिचुम्ब्य सिष्मिये ॥", "ch": {"n": "रथोद्धता"}},
{"c": "18", "n": "42", "i": 2167, "v": "लज्जया प्रथममेत्य हुंकृतः साध्वसेन बलिनाथ तर्जितः । किंचिदुच्छ्वसित एव तद्धृदि न्यग्बभूव पुनरर्भकः स्मरः ॥", "ch": {"n": "रथोद्धता"}},
{"c": "18", "n": "43", "i": 2168, "v": "वल्लभस्य भुजयोः स्मरोत्सवे दित्सतोः प्रसभमङ्कपालिकाम् । एककश्चिरमरोधि बालया तल्पयन्त्रणनिरन्तरालया ॥", "ch": {"n": "रथोद्धता"}},
{"c": "18", "n": "44", "i": 2169, "v": "हारचारिमविलोकने मृषाकौतुकं किमपि नाटयन्नयम् । कण्ठमूलमदसीयमस्पृशत्पाणिनोपकुचधाविना धवः ॥", "ch": {"n": "रथोद्धता"}},
{"c": "18", "n": "45", "i": 2170, "v": "यत्त्वयास्मि सदसि स्रजाञ्चितस्तन्मयापि भवदर्हणार्हति । इत्युदीर्य निजहारमर्पयन्नस्पृशत्स तदुरोजकोरकौ ॥", "ch": {"n": "रथोद्धता"}},
{"c": "18", "n": "46", "i": 2171, "v": "नीविसीम्नि निहितं स निद्रया सुभ्रुवो निशि निषिद्धसंविदः । कम्पितं शयमपास यन्नयं दोलनैर्जनितबोधयाऽनया ॥", "ch": {"n": "रथोद्धता"}},
{"c": "18", "n": "47", "i": 2172, "v": "स प्रियोरुयुगकञ्चुकांशुके न्यस्य दृष्टिमथ सिष्मिये नृपः । आववार तदथाम्बराञ्चलैः सा निरावृतिरिव त्रपावृता ॥", "ch": {"n": "रथोद्धता"}},
{"c": "18", "n": "48", "i": 2173, "v": "बुद्धिमान्व्यधित तां क्रमादयं किंचिदित्थमपनीतसाध्वसाम् । किंच तन्मनसि चित्तजन्मना ह्रीरनामि धनुषा समं मनाक् ॥", "ch": {"n": "रथोद्धता"}},
{"c": "18", "n": "49", "i": 2174, "v": "सिष्मिये हसति न स्म तेन सा प्रीणितापि परिहासभाषणैः । स्वे हि दर्शयति ते परेण कानर्ध्यदन्तकुरुविन्दमालिके ॥", "ch": {"n": "रथोद्धता"}},
{"c": "18", "n": "50", "i": 2175, "v": "वीक्ष्य भीमतनयास्तनद्वयं मग्नहारमणिमुद्रयाङ्कितम् । सोढकान्तपरिरम्भगाढता सान्वमायि सुमुखी सखीजनैः ॥", "ch": {"n": "रथोद्धता"}},
{"c": "18", "n": "51", "i": 2176, "v": "याचते स्म परिधापिकाः सखीः सा स्वनीविनिबिडक्रियां यदा । अन्वमिन्वत तदा विहस्य ता वृत्तमत्र पतिपाणिचापलम् ॥", "ch": {"n": "रथोद्धता"}},
{"c": "18", "n": "52", "i": 2177, "v": "कुर्वती निचुलितं ह्रिया कियत्सौहृदाद्विवृतसौरभं कियत् । कुड्नलोन्मिषितसूनसेविनीं पद्मिनीं जयति सा स्म पद्मिनी ॥", "ch": {"n": "रथोद्धता"}},
{"c": "18", "n": "53", "i": 2178, "v": "नाविलोक्य नलमासितुं स्मरो ह्रीर्न वीक्षितुमदत्त सुभ्रुवः । तद्दृशः पतिदिशाचलन्नथ व्रीडिताः समकुचन्मुहुः पथः ॥", "ch": {"n": "रथोद्धता"}},
{"c": "18", "n": "54", "i": 2179, "v": "नाऽनया पतिरनायि नेत्रयोर्लक्ष्यतामपि परोक्षतामपि । वीक्ष्यते स खलु यद्विलोकने तत्र तत्र नयते ददानया ॥", "ch": {"n": "रथोद्धता"}},
{"c": "18", "n": "55", "i": 2180, "v": "वासरे विरहनिःसहा निशां कान्तसङ्गसमयं समैहत । सा ह्रिया निशि पुनर्दिनोदयं वाञ्छतिस्म पतिकेलिलज्जिता ॥", "ch": {"n": "रथोद्धता"}},
{"c": "18", "n": "56", "i": 2181, "v": "तत्करोमि परमभ्युपैषि यन्मा ह्रियं व्रज भियं परित्यज । आलिवर्ग इव तेऽहमित्यमूं शश्वदाश्वसनमूचिवान्नलः ॥", "ch": {"n": "रथोद्धता"}},
{"c": "18", "n": "57", "i": 2182, "v": "येन तन्मदनवह्निना स्थितं ह्रीमहौषधिनिरुद्धशक्तिना । सिद्धिमद्भिरुदतेजि तैः पुनः स प्रियप्रियवचोभिमन्त्रणैः ॥", "ch": {"n": "रथोद्धता"}},
{"c": "18", "n": "58", "i": 2183, "v": "यद्विधूय दयितार्पितं करं दोर्द्वयेन पिदधे कुचौ दृढम् । पार्श्वगं प्रियमपास्य सा ह्रिया तं हृदिस्थितमिवालिलङ्ग तत् ॥", "ch": {"n": "रथोद्धता"}},
{"c": "18", "n": "59", "i": 2184, "v": "अन्यदस्मि भवतीं न याचिता वारमेकमधरं धयामि ते । इत्यसिस्वददुपांशुकाकुवाक्सोपमर्दहठवृत्तिरेव तम् ॥", "ch": {"n": "रथोद्धता"}},
{"c": "18", "n": "60", "i": 2185, "v": "पीततावकमुखासवोऽधुना भृत्य एष निजकृत्यमर्हति । तत्करोमि भवदूरुमित्यसौ तत्र संन्यधित पाणिपल्लवम् ॥", "ch": {"n": "रथोद्धता"}},
{"c": "18", "n": "61", "i": 2186, "v": "चुम्बनादिषु बभूव नाम किं तद्वृथा भियमिहापि मा कृथाः । इत्युदीर्य रसनावलिव्ययं निर्ममे मृगदृशोऽयमादिमम् ॥", "ch": {"n": "रथोद्धता"}},
{"c": "18", "n": "62", "i": 2187, "v": "अस्तिवाम्यभरमस्तिकौतुकं सास्तिघर्मजलमस्तिवेपथु । अस्तिभीति रतमस्तिवाञ्छितं प्रापदस्तिसुखमस्तिपीडनम् ॥", "ch": {"n": "रथोद्धता"}},
{"c": "18", "n": "63", "i": 2188, "v": "ह्रीस्तवेयमुचितैव यन्नवस्तावके मनसि मत्समागमः । तत्तु निस्त्रपमजस्रसंगमाद्वीडमावहति मामकं मनः ॥", "ch": {"n": "रथोद्धता"}},
{"c": "18", "n": "64", "i": 2189, "v": "इत्युपालभत संभुजिक्रियारम्भविघ्नघनलज्जितैर्जिताम् । तां तथा स चतुरोऽथ सा यथा त्रप्तुमेव तमनु त्रपामयात् ॥", "ch": {"n": "रथोद्धता"}},
{"c": "18", "n": "65", "i": 2190, "v": "बाहुवक्त्रजघनस्तनाङ्घ्रितद्बन्धगन्धरतसंगतानतीः । इच्छुरुत्सुकजने दिनेस्मिते वीक्षिते ति समकेति तेन सा ॥", "ch": {"n": "रथोद्धता"}},
{"c": "18", "n": "66", "i": 2191, "v": "प्रातरात्मशयनाद्विनिर्यतीं संनिरुध्य यदसाध्यमन्यदा । तन्मुखार्पणमुखं सुखं भुवो जम्भजित्क्षितिशचीमचीकरत् ॥", "ch": {"n": "रथोद्धता"}},
{"c": "18", "n": "67", "i": 2192, "v": "नायकस्य शयनादहर्मुखे निर्गता मुदमुदीक्ष्य सुभ्रुवाम् । आत्मना निजनवस्मरोत्सवस्मारिणीयमहृणीयत स्वयम् ॥", "ch": {"n": "रथोद्धता"}},
{"c": "18", "n": "68", "i": 2193, "v": "तां मिथोऽभिदधतीं सखीं प्रियस्यात्मनश्च स निशाविचेष्टितम् ।नपार्श्वगः सुरवरात्पिधां दधद्दृश्यतां श्रुतकथो हसन्गतः ॥", "ch": {"n": "रथोद्धता"}},
{"c": "18", "n": "69", "i": 2194, "v": "चक्रदारविरहेक्षणक्षणे बिभ्यती धवहसाय साभवत् । क्वापि वस्तुनि वदत्यनागतं चित्तमुद्यदनिमित्तवैकृतम् ॥", "ch": {"n": "रथोद्धता"}},
{"c": "18", "n": "70", "i": 2195, "v": "चुम्बितं न मुखमाचकर्ष यत्पत्युरन्तरमृतं ववर्ष तत् । सा नुनोद न भुजं तदर्पितं तेन तस्य किमभून्न तर्पितम् ॥", "ch": {"n": "रथोद्धता"}},
{"c": "18", "n": "71", "i": 2196, "v": "नीतयोः स्तनपिधानतां तया दातुमाप भुजयोः करं परं । वीतबाहुनि ततो हृदंशुके केवलेऽप्यथ स तत्कुचद्वये ॥", "ch": {"n": "रथोद्धता"}},
{"c": "18", "n": "72", "i": 2197, "v": "याचनान्न ददतीं नखक्षतं तां विधाय कथयाऽन्यचेतसम् । वक्षसि न्यसितुमात्ततत्करः स्वं विभिद्य मुमुदे स तन्नखैः ॥", "ch": {"n": "रथोद्धता"}},
{"c": "18", "n": "73", "i": 2198, "v": "स प्रसह्य हृदयापवारकं हर्तुमक्षमत सुभ्रुवो बहिः । ह्रीमयं तु न तदीयमान्तरं तद्विनेतुमभवत्प्रभुः प्रभुः ॥", "ch": {"n": "रथोद्धता"}},
{"c": "18", "n": "74", "i": 2199, "v": "सा स्मरेण बलिनाऽप्यहापिता ह्रीक्षमे भृशमशोभताबला । भाति चापि वसनं विना न तु व्रीडधैर्यपरिवर्जनैर्जनः ॥", "ch": {"n": "रथोद्धता"}},
{"c": "18", "n": "75", "i": 2200, "v": "आत्थ नेति रतयाचिनं न यन्मामतोऽनुमतवत्यसि स्फुटम् । इत्यमुं तदभिलापनोत्सुकं धूनितेन शिरसा निरास सा ॥", "ch": {"n": "रथोद्धता"}},
{"c": "18", "n": "76", "i": 2201, "v": "या शिरोविधुतिराह नेति ते सा मया न किमियं समाकलि । तन्निषेधसमसंख्यता विधिं व्यक्तमेव तव वक्ति वाञ्छितम् ॥", "ch": {"n": "रथोद्धता"}},
{"c": "18", "n": "77", "i": 2202, "v": "नात्थ नात्थ शृणवानि ते न किं तेन वाचमिति तां निगद्य सः । सा स्म दूत्यगतमाह तं यथा तज्जगाद मृदुभिस्तदुक्तिभिः ॥", "ch": {"n": "रथोद्धता"}},
{"c": "18", "n": "78", "i": 2203, "v": "नीविसीम्नि निबिडं पुराऽरुणत्पाणिनाऽथ शिथिलेन तत्करम् । सा क्रमेण नननेति वादिनी विघ्नमाचरदमुष्य केवलम् ॥", "ch": {"n": "रथोद्धता"}},
{"c": "18", "n": "79", "i": 2204, "v": "रूपवेषवसनाङ्गवासनाभूषणादिषु पृथग्विदग्धताम् । सान्यदिव्ययुवतिभ्रमक्षमां नित्यमेत्य तमगान्नवा नवा ॥", "ch": {"n": "रथोद्धता"}},
{"c": "18", "n": "80", "i": 2205, "v": "इङ्गितेन निजरागनीरधिं संविभाव्य चटुभिर्गुणज्ञताम् । भक्ततां च परिचर्ययाऽनिशं साधिकाधिकवशं व्यधत्त तम् ॥", "ch": {"n": "रथोद्धता"}},
{"c": "18", "n": "81", "i": 2206, "v": "स्वाङ्गमर्पयितुमेत्य वामतां रोषितं प्रियमथानुनीय सा । आतदीयहठसंबुभुक्षुतां नान्वमन्यत पुनस्तमर्थिनम् ॥", "ch": {"n": "रथोद्धता"}},
{"c": "18", "n": "82", "i": 2207, "v": "आद्यसंगमसमादराण्यधाद्वल्लभाय ददती कथंचन । अङ्गकानि घनमानवामताव्रीडलम्भितदुरापतानि सा ॥", "ch": {"n": "रथोद्धता"}},
{"c": "18", "n": "83", "i": 2208, "v": "पत्युरागिरिशमातरु क्रमात्स्वस्य चागिरिजमालतं वपुः । तस्य चार्हमखिलं पतिव्रता क्रीडति स्म तप्सा विधाय सा ॥", "ch": {"n": "रथोद्धता"}},
{"c": "18", "n": "84", "i": 2209, "v": "न स्थली न जलधिर्न काननं नाद्रिभूर्न विषायो न विष्टपम् । क्रीडिता न सह यत्र तेन सा सा विधैव न यया यया न वा ॥", "ch": {"n": "उपजातिः"}},
{"c": "18", "n": "85", "i": 2210, "v": "नम्रयांशुकविकर्षिणि प्रिये वक्त्रवातहतदीप्तदीपया । भर्तृमौलिमणिदीपितास्तया विस्मयेन ककुभो निभालिताः ॥", "ch": {"n": "रथोद्धता"}},
{"c": "18", "n": "86", "i": 2211, "v": "कान्तमूर्ध्नि ददती पिधित्सया तन्मणेः श्रवणपूरमुत्पलम् । रन्तुमर्चनमिवाचरत्पुरः सा स्ववल्लभतनोर्मनोभुवः ॥", "ch": {"n": "रथोद्धता"}},
{"c": "18", "n": "87", "i": 2212, "v": "तं पिधाय मुदिताथ पार्श्वयोर्वीक्ष्य दीपमुभयत्र सा स्वयोः । चित्तमाप कुतुकाद्भुतत्रपातङ्कसंकटनिवेशितस्मरम् ॥", "ch": {"n": "रथोद्धता"}},
{"c": "18", "n": "88", "i": 2213, "v": "एककस्य शमने परं पुनर्जाग्रतं शमितमप्यवेक्ष्य तम् । जातवह्निवरसंस्मृतिः शिरः सा विधूय निमिमील केवलम् ॥", "ch": {"n": "रथोद्धता"}},
{"c": "18", "n": "89", "i": 2214, "v": "पश्य भीरु न मयापि दृश्यसे यन्निमीलितवती दृशावसि । इत्यनेन परिहस्य सा तमः संविधाय समभोजि लज्जिता ॥", "ch": {"n": "रथोद्धता"}},
{"c": "18", "n": "90", "i": 2215, "v": "चुम्ब्यसेऽयमयमङ्क्यसे नखैः श्लिष्यसेयमयमर्प्यसे हृदि । नो पुनर्न करवाणि ते गिरं हुं त्यज त्यज तवास्मि किंकरा ॥", "ch": {"n": "रथोद्धता"}},
{"c": "18", "n": "91", "i": 2216, "v": "इत्यलीकरतकातरा प्रियं विप्रलभ्य सुरते ह्रियं च सा । चुम्बनादि विततार मायिनी किं विदग्धमनसामगोचरः ॥", "ch": {"n": "रथोद्धता"}},
{"c": "18", "n": "92", "i": 2217, "v": "स्वेप्सितोद्गमितमात्रलुप्तया दीपिकाचपलया तमोघने । निर्विशङ्करतजन्मतन्मुखाकूतदर्शनसुखान्यभुङ्क्त सः ॥", "ch": {"n": "रथोद्धता"}},
{"c": "18", "n": "93", "i": 2218, "v": "यद्भ्रुवौ कुटिलिते तया रते मन्मथेन तदनामि कार्मुकम् । यत्तु हुंहुमिति सा तदा व्यधात्तत्स्मरस्य शरमुक्तिहुंकृतम् ॥", "ch": {"n": "रथोद्धता"}},
{"c": "18", "n": "94", "i": 2219, "v": "ईक्षितोपदिशतीव नर्तितुं तत्क्षणोदितमुदं मनोभुवम् । कान्तदन्तपरिपीडिताधरा पाणिधूननमियं वितन्वती ॥", "ch": {"n": "रथोद्धता"}},
{"c": "18", "n": "95", "i": 2220, "v": "सा शशाक परिरम्भदायिनी गाहितुं बृहदुरः प्रियस्य न । चक्षमे च स न भङ्गुरभ्रुवस्तुङ्गपीनकुचदूरतां गतम् ॥", "ch": {"n": "रथोद्धता"}},
{"c": "18", "n": "96", "i": 2221, "v": "बाहुवल्लिपरिरम्भमण्डली या परस्परमपीडयत्तयोः । आस्त हेमनलिनीमृणालजः पाश एव हृदयेशयस्य सः ॥", "ch": {"n": "रथोद्धता"}},
{"c": "18", "n": "97", "i": 2222, "v": "वल्लभेन परिरम्भपीडितौ प्रेयसीहृदि कुचाववापतुः । केलतीमदनयोरुपाश्रये तत्र वृत्तमिलितोपधानताम् ॥", "ch": {"n": "रथोद्धता"}},
{"c": "18", "n": "98", "i": 2223, "v": "भीमजोरुयुगलं नलाऋपितैः पाणिजस्य मृदुभिः पदैर्बभौ । तत्प्रशस्ति रतिकामयोर्जयस्तम्भयुग्ममिव शातकुम्भजम् ॥", "ch": {"n": "रथोद्धता"}},
{"c": "18", "n": "99", "i": 2224, "v": "बह्वमानि विधिनापि तावकं नाभिमूरुयुगमन्तराङ्गकम् । स व्यधादधिकवर्णकैरिदं काञ्चनैर्यदिति तां पुराह सः ॥", "ch": {"n": "रथोद्धता"}},
{"c": "18", "n": "100", "i": 2225, "v": "पीडनय मृदुनी विगाह्य तौ कान्तपाणिनलिने स्पृहावती । तत्कुचौ कलशपीननिष्ठुरौ हारहासविहते वितेनतुः ॥", "ch": {"n": "उपजातिः"}},
{"c": "18", "n": "101", "i": 2226, "v": "यौ कुरङ्गमदकुङ्कुमाञ्चितौ नीललोहितरुचौ बधूकुचौ । स प्रियोरसि तयोः स्वयंभुवोराचचार नखकिंशुकार्चनम् ॥", "ch": {"n": "रथोद्धता"}},
{"c": "18", "n": "102", "i": 2227, "v": "अम्बुधेः कियदनुत्थितं विधुं स्वानुबिम्बमिलितं व्यडम्बयत् । चुम्बदम्बुजमुखीमुखं तदा नैषधस्य वदनेन्दुमण्डलम् ॥", "ch": {"n": "रथोद्धता"}},
{"c": "18", "n": "103", "i": 2228, "v": "पूगभागबहुताकषायितैर्वासितैरुदयभास्करेण तौ । चक्रतुर्निधुवनेऽधरामृतैस्तत्र साधुमधुपानविभ्रमम् ॥", "ch": {"n": "रथोद्धता"}},
{"c": "18", "n": "104", "i": 2229, "v": "आह नाथवदनस्य चुम्बतः सा स्म शीतकरतामनक्षरम् । सीत्कृतानि सुदती वितन्वती सत्त्वदत्तपृथुवेपथुस्तदा ॥", "ch": {"n": "रथोद्धता"}},
{"c": "18", "n": "105", "i": 2230, "v": "चुम्बनाय कलितप्रियाकुचं वीरसेनसुतवक्त्रमण्डलम् । प्राप भर्तुममृतैः सुधांशुना सक्तहाटकघटेन मित्त्रताम् ॥", "ch": {"n": "रथोद्धता"}},
{"c": "18", "n": "106", "i": 2231, "v": "वीक्ष्य वीक्ष्य पुनरैक्षि सा मुदा पर्यरम्भि परिरभ्य चासकृत् । चुम्बिता पुनरचुम्बि चादरात्तृप्तिरापि न कथंचनापि च ॥", "ch": {"n": "रथोद्धता"}},
{"c": "18", "n": "107", "i": 2232, "v": "छिन्नमप्यतनु हारमण्डलं मुग्धया सुरतलास्यकेलिभिः । न व्यतर्कि सुदृशा चिरादपि स्वेदबिन्दुकितवक्षसा हृदि ॥", "ch": {"n": "रथोद्धता"}},
{"c": "18", "n": "108", "i": 2233, "v": "यत्तदीयहृदि हारमौक्तिकैरासि तत्र गुण एव कारणम् । अन्यथा कथममुत्र वर्तितुं तैरशाकि न तदा गुणच्युतैः ॥", "ch": {"n": "रथोद्धता"}},
{"c": "18", "n": "109", "i": 2234, "v": "एकवृत्तिरपि मौक्तिकावलिश्छिन्नहारविततौ तदा तयोः । छाययाऽन्यहृदये विभूषणं श्रान्तिवारिभरभावितेऽभवत् ॥", "ch": {"n": "रथोद्धता"}},
{"c": "18", "n": "110", "i": 2235, "v": "वामपादतललुप्तमन्मथश्रीमदेन मुखवीक्षिणानिशम् । भुज्यमाननवयौवनामुना पारसीमनि चचार सा मुदाम् ॥", "ch": {"n": "रथोद्धता"}},
{"c": "18", "n": "111", "i": 2236, "v": "आन्तरानपि तदङ्गसंगमैस्तर्पितानवयवानमन्यत । नेत्रयोरमृतसारपारणां तद्विलोकनमचिन्तयन्नलः ॥", "ch": {"n": "रथोद्धता"}},
{"c": "18", "n": "112", "i": 2237, "v": "भूषणैरतुषदाश्रितैः प्रियां प्रागथ व्यषददेष भावयन् । तैरभावि कियदङ्गदर्शने यत्पिधानमयविघ्नकारिभिः ॥", "ch": {"n": "रथोद्धता"}},
{"c": "18", "n": "113", "i": 2238, "v": "योजनानि परिरम्भणेऽन्तरं रोमहर्षजमपि स्म बोधतः । तौ निमेषमपि वीक्षणे मिथो वत्सरव्यवधिमध्यगच्छताम् ॥", "ch": {"n": "रथोद्धता"}},
{"c": "18", "n": "114", "i": 2239, "v": "वीक्ष्य भावमधिगन्तुमुत्सुकां पूर्वमच्छमणिकुट्टिमे मृदुम् । कोऽयमित्युदितसंभ्रमीकृतां स्वानुबिम्बमददर्शतैष ताम् ॥", "ch": {"n": "रथोद्धता"}},
{"c": "18", "n": "115", "i": 2240, "v": "तत्क्षणावहितभावभावितद्वादशात्मसितदीधितिस्थितिः । स्वां प्रियामभिमतक्षणोदयां भावलाभलघुतां नुनोद सः ॥", "ch": {"n": "रथोद्धता"}},
{"c": "18", "n": "116", "i": 2241, "v": "स्वेन भावजनने स तु प्रियां बाहुमूलकुचनाभिचुम्बनैः । निर्ममे रतरहःसमापनाशर्मसारसमसंविभागिनीम् ॥", "ch": {"n": "रथोद्धता"}},
{"c": "18", "n": "117", "i": 2242, "v": "विश्लथैरवयवैर्निमीलया लोमभिर्द्रुतमितैर्विनिद्रताम् । सूचितं श्वसितसीत्कृतैश्च तौ भावमक्रमकमध्यगच्छताम् ॥", "ch": {"n": "रथोद्धता"}},
{"c": "18", "n": "118", "i": 2243, "v": "आस्त भावमधिगच्छतोस्तयोः संमदेषु करजक्षतार्पणा । फाणितेषु मरिचावचूर्णना सा स्फुटं कटुरपि स्पृहावहा ॥", "ch": {"n": "रथोद्धता"}},
{"c": "18", "n": "119", "i": 2244, "v": "अर्धमीलितविलोलतारके सा दृशौ निधुवनक्लमालसा । यन्मुहूर्तमवहन्न तत्पुनस्तृप्तिरास्त दयितस्य पश्यतः ॥", "ch": {"n": "रथोद्धता"}},
{"c": "18", "n": "120", "i": 2245, "v": "तत्क्लमस्तमदिदीक्षत क्षणं तालवृन्तचलनाय नायकम् । तद्विधा हि भवदैवतं प्रिया वेधसोऽपि विदधाइ चापलम् ॥", "ch": {"n": "रथोद्धता"}},
{"c": "18", "n": "121", "i": 2246, "v": "स्वेदबिन्दुकितनासिकाशिखं तन्मुखं सुखयति स्म नैषधम् । प्रोषिताधरशयालुयावकं सामिलुप्तपुलकं कपोलयोः ॥", "ch": {"n": "रथोद्धता"}},
{"c": "18", "n": "122", "i": 2247, "v": "ह्रीणमेव पृथु सस्मरं कियत्क्लान्तमेव बहुनिर्वृतं मनाक् । कान्तचेतसि तदीयमाननं तत्तदालभत लक्षमादरात् ॥", "ch": {"n": "रथोद्धता"}},
{"c": "18", "n": "123", "i": 2248, "v": "स्वेदवारिपरिपूरितं प्रियारोमकूपनिवहं यथायथा । नैषधस्य दृगपात्तथातथा चित्रमापदपतृष्णतां न सा ॥", "ch": {"n": "रथोद्धता"}},
{"c": "18", "n": "124", "i": 2249, "v": "वीतमाल्यकचहस्तसंयमव्यस्तहस्तयुगया स्फुटीकृतम् । बाहुमूलमनया तदुज्ज्वलं वीक्ष्ञ सौख्यजलधौ ममज्ज सः ॥", "ch": {"n": "रथोद्धता"}},
{"c": "18", "n": "125", "i": 2250, "v": "वीक्ष्य पत्युरधरं कृशोदरी बन्धुजीवमिव भृङ्गसंगतम् । मञ्जुलं नयनकज्जलैर्निजैः संवरीतुमशकत्स्मितं न सा ॥", "ch": {"n": "रथोद्धता"}},
{"c": "18", "n": "126", "i": 2251, "v": "तां विलोक्य विमुखश्रितस्मितां पृच्छतो हसितहेतुमीशितुः । ह्रीमती व्यतरदुत्तरं वधूः पाणिपङ्करुहि दर्पणार्पणाम् ॥", "ch": {"n": "रथोद्धता"}},
{"c": "18", "n": "127", "i": 2252, "v": "लाक्षयात्मचरणस्य चुम्बनाच्चारुभालमवलोक्य तन्मुखम् । सा ह्रिया नतनताननाऽस्मरच्छेषरागमुदितं पतिं निशः ॥", "ch": {"n": "रथोद्धता"}},
{"c": "18", "n": "128", "i": 2253, "v": "स्वेदभाजि हृदयेऽनुबिम्बितं वीक्ष्य मूर्तमिव हृद्गतं प्रियम् । निर्ममे धुतरतश्रमं निजैर्ह्रीनतातिमृदुनासिकानिलैः ॥", "ch": {"n": "रथोद्धता"}},
{"c": "18", "n": "129", "i": 2254, "v": "सूननायकनिदेशविभ्रमैरप्रतीतचरवेदनोदयम् । दन्दतंशमधरेऽधिगामुका सास्पृशन्मृदु चमच्चकार च ॥", "ch": {"n": "रथोद्धता"}},
{"c": "18", "n": "130", "i": 2255, "v": "वीक्ष्य वीक्ष्य करजस्य विभ्रमं प्रेयसार्जितमुरोजयोरियम् । कान्तमैक्षत हसस्पृशं कियत्कोपकुञ्चितविलोचनाञ्चला ॥", "ch": {"n": "रथोद्धता"}},
{"c": "18", "n": "131", "i": 2256, "v": "रोषरूषितमुखीमिव प्रियां वीक्ष्य भीतिदरकम्पिताक्षराम् । तां जगाद स न वेद्मि तन्वि तं कश्चकार तव कोपरोपणाम् ॥", "ch": {"n": "रथोद्धता"}},
{"c": "18", "n": "132", "i": 2257, "v": "रोषकुङ्कुमविलेपनान्मनाङ्गन्ववाचि कृशतन्ववाचि ते । भूदयुक्तसमयैव रञ्जनामानने विधुबिधेयमानने ॥", "ch": {"n": "रथोद्धता"}},
{"c": "18", "n": "133", "i": 2258, "v": "क्षिप्रमस्य तु रुजा नखादिजास्तावकीरमृतसीकरं किरत् । एतदर्थमिदमर्थितं मया कण्ठचुम्बि मणिदाम कामदम् ॥", "ch": {"n": "रथोद्धता"}},
{"c": "18", "n": "134", "i": 2259, "v": "स्वापराधमलुपत्पयोधरे मत्करः सुरधनुष्करस्तव । सेवया व्यजनचालनाभुवा भूय एव चरणौ करोतु वा ॥", "ch": {"n": "रथोद्धता"}},
{"c": "18", "n": "135", "i": 2260, "v": "आननस्य मम चेदनौचिती निर्दयं दशनदंशदायिनः । शोध्यते सुदति वैरमस्य तत्किं त्वया वद विदश्य नाधरम् ॥", "ch": {"n": "रथोद्धता"}},
{"c": "18", "n": "136", "i": 2261, "v": "दीपलोपमफलं व्यधत्त यस्त्वत्पटाहृतिषु मच्छिखामणिः । नो तदागसि परं समर्थना सोऽयमस्तु पदपातुकस्तव ॥", "ch": {"n": "रथोद्धता"}},
{"c": "18", "n": "137", "i": 2262, "v": "इत्थमुक्तिमुपहृत्य कोमलां तल्पचुम्बिचिकुरश्चकार सः । आत्ममौलिमणिकान्तिभङ्गिनीं तत्पदारुणसरोजसङ्गिनीम् ॥", "ch": {"n": "रथोद्धता"}},
{"c": "18", "n": "138", "i": 2263, "v": "तत्पदाखिलनखानुबिम्बनैः स्वैः समेत्य समतामियाय सः । रुद्रभूमविजिगीषया रतिस्वामिनोपदशमूर्तिताभृता ॥", "ch": {"n": "रथोद्धता"}},
{"c": "18", "n": "139", "i": 2264, "v": "आख्यतैष कुरु कोपलोपनं पश्य नश्यति कृशा मधर्निशा । एतमेव तु निशान्तरे वरं रोषशेषमनुरोत्स्यसि क्षणम् ॥", "ch": {"n": "रथोद्धता"}},
{"c": "18", "n": "140", "i": 2265, "v": "साथ नाथमनयत्कृतार्थतां पाणिगोपितनिजाङ्घ्रिपङ्कजा । तत्प्रणामधुतमानमाननं स्मेरमेव सुदती वितन्वती ॥", "ch": {"n": "रथोद्धता"}},
{"c": "18", "n": "141", "i": 2266, "v": "तौ मिथो रतिरसायनात्पुनः संबुभुक्षुमनसौ बभूवतुः । चक्षमे नतु तयोर्मनोरथं दुर्जनी रजनिरल्पजीवना ॥", "ch": {"n": "रथोद्धता"}},
{"c": "18", "n": "142", "i": 2267, "v": "स्वप्नुमाप्तशयनीययोस्तयोः स्वैरमाख्यत वचः प्रियां प्रियः । उत्सवैरधरदानपानजैः सान्तरायपदमन्तरान्तरा ॥", "ch": {"n": "रथोद्धता"}},
{"c": "18", "n": "143", "i": 2268, "v": "देवदूत्यमुपगम्य निर्दयं धर्मभीतिकृततादृशागसः । अस्तु सेयमपराधमार्जना जीवितावधि नलस्य वश्यता ॥", "ch": {"n": "रथोद्धता"}},
{"c": "18", "n": "144", "i": 2269, "v": "स क्षाणः सुमुखि यत्त्वदीक्षणं तच्चराज्यमुरु येन रज्यसि । तन्नलस्य सुधयाभिषेचनं यत्त्वदङ्गपरिरम्भविभ्रमः ॥", "ch": {"n": "उपजातिः"}},
{"c": "18", "n": "145", "i": 2270, "v": "शर्म किं हृदि हरेः प्रियार्पणं किं शिवार्धघटने शिवस्य वा । कामये तव महेषु तन्वि तं नन्वयं सरिदुदन्वदन्वयम् ॥", "ch": {"n": "रथोद्धता"}},
{"c": "18", "n": "146", "i": 2271, "v": "धीयतां मयि दृढा ममेति धीर्वक्तुमेवमवकाश एव कः । यद्विधूय तृणवद्दिवस्पतिं क्रीतवत्यसि दयापणेन माम् ॥", "ch": {"n": "रथोद्धता"}},
{"c": "18", "n": "147", "i": 2272, "v": "शृण्वता निभृतमालिभिर्भवद्वाग्विलासमसकृन्मया किल । मोघराघवविवर्ज्यजानकीश्राविणी भयचलासि वीक्षिता ॥", "ch": {"n": "रथोद्धता"}},
{"c": "18", "n": "148", "i": 2273, "v": "छुप्तपत्रविनिमीलितात्क्षुपात्कच्छपस्य धृतचापलात्पलात् । त्वत्सखीषु सरटाच्छिरोधुतः स्वं भियोऽभिदधतीषु वैभवम् ॥", "ch": {"n": "रथोद्धता"}},
{"c": "18", "n": "149", "i": 2274, "v": "त्वं मदीयविरहान्मया निजां भीतिमीरितवती रहःश्रुता । नोज्झितास्मि भवतीं तदित्ययं व्याहरद्वरमसत्यकातरः ॥", "ch": {"n": "रथोद्धता"}},
{"c": "18", "n": "150", "i": 2275, "v": "संगमय्य विरहेऽस्मि जीविका यैव वामथ रताय तत्क्षणम् । हन्त दत्थ इति रुष्टयावयोर्निद्रयाऽद्य किमु नोपसद्यते ॥", "ch": {"n": "रथोद्धता"}},
{"c": "18", "n": "151", "i": 2276, "v": "ईदृशं निगदति प्रिये दृशं संमदात्कियदियं न्यमीलयत् । प्रातरालपति कोकिले कलं जागरादिव निशः कुमुद्वती ॥", "ch": {"n": "रथोद्धता"}},
{"c": "18", "n": "152", "i": 2277, "v": "मिश्रितोरु मिलिताधरं मिथः स्वप्नवीक्षितपरस्परक्रियम् । तौ ततोऽनु परिरम्भसंपुटैः पीडनां विदधतौ निदद्रतुः ॥", "ch": {"n": "रथोद्धता"}},
{"c": "18", "n": "153", "i": 2278, "v": "तद्यातायातरंहच्छलकलितरतश्रान्तिनिश्वासधाराजस्रव्यामिश्रभावस्फुटकथितमिथःप्राणभेदव्युदासम् । बालावक्षोजपत्राङ्कुरकरिमकरीं मुद्रितोर्वीन्द्रवक्षश्चिह्नाख्यातैकभावोभयहृदयमयाद्द्वन्द्वमानन्दनिद्राम् ॥", "ch": {"n": "स्रग्धरा"}},
{"c": "18", "n": "154", "i": 2279, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । यातोऽस्मिञ्शिवशक्तिसिद्धिभगिनीसौभ्रात्रभव्ये महाकाव्ये तस्य कृतौ नलीयचरिते सर्गोऽयमष्टादशः ॥", "ch": {"n": "शार्दूलविक्रीडितम्"}},
{"c": "19", "n": "1", "i": 2280, "v": "निशि दशमितामालिङ्गन्त्यां विबोधविधित्सुभिर्निषधवसुधामीनाङ्कस्य प्रियाङ्कमुपेदुषः । श्रुतिमधुपदस्रग्वैदग्धीविभावितभाविकस्फुटरसभृशाभ्यक्ता वैतालिकैर्जगिरे गिरः ॥", "ch": {"n": "हरिणी"}},
{"c": "19", "n": "2", "i": 2281, "v": "जय जय महाराज प्राभातिकीं सुषमामिमां सफलयत मां दानादक्ष्णोर्दरालसपक्ष्मणी । प्रथमशकुनं शय्योत्थायं तवास्तु विदर्भजा प्रियजनमुखाम्भोजात्तुङ्गं यदङ्ग न मङ्गलम् ॥", "ch": {"n": "हरिणी"}},
{"c": "19", "n": "3", "i": 2282, "v": "वरुणगृहिणीमाशामासादयन्तममुं रुचीनिचयसिचयांशांशभ्रंशक्रमेण निरंशुकम् । तुहिनमहसं पश्यन्तीव प्रसादमिषादसौ निजमुखमितः स्मेरं धत्ते हरेर्महिषीहरित् ॥", "ch": {"n": "हरिणी"}},
{"c": "19", "n": "4", "i": 2283, "v": "अमहतितरास्तादृक्तारा न लोचनगोचरास्तरणिकिरणा द्यामञ्चन्ति क्रमादपरस्पराः । कथयति परिश्रातिं रात्री तमस्सहयुध्वनामयमपि दरिद्राणप्राणस्तमीदयितस्त्विषाम् ॥", "ch": {"n": "हरिणी"}},
{"c": "19", "n": "5", "i": 2284, "v": "स्फुरति तिमिरस्तोमः पङ्कप्रपञ्च इवोच्चकैः पुरुसितगरुच्चञ्चच्चञ्चच्चञ्चूपुटस्फुटचुम्बितः । अपि मधुकरी कालिंमन्या विराजति धूमलच्छविरिव रवेर्लाक्षालक्ष्मीं करैरतिपातुकैः ॥", "ch": {"n": "हरिणी"}},
{"c": "19", "n": "6", "i": 2285, "v": "रजनिवमथुप्रालेयाम्भःकणक्रमसंभृतैः कुशकिसलयस्याच्छैरग्रेशयैरुदबिन्दुभिः । सुषिरकुशलेनायःसूचीशिखाङ्कुरसंकरं किमपि गमितान्यन्तर्मुक्ताफलान्यवमेनिरे ॥", "ch": {"n": "हरिणी"}},
{"c": "19", "n": "7", "i": 2286, "v": "रविरुचिऋचामोकारेषु स्फुटामलबिन्दुतां गमयितुममूरुच्चीयन्ते विहायसि तारकाः । स्वरविरचनायासामुच्चैरुदात्ततया हृताः शिशिरमहसो बिम्बादस्मादसंशयमंशवः ॥", "ch": {"n": "हरिणी"}},
{"c": "19", "n": "8", "i": 2287, "v": "व्रजति कुमुदे दृष्ट्वा मोहं दृशोरपिधायके भवति च नले दूरं तारापतौ च हतौजसि । लघु रघुपतेर्जायां मायामयीमिव रावणिस्तिमिरचिकुरग्राहं रात्रिं हिनस्ति गभस्तिराट् ॥", "ch": {"n": "हरिणी"}},
{"c": "19", "n": "9", "i": 2288, "v": "त्रिदशमिथुनक्रीडातल्पे विहायसि गाहते निधुवनधुतस्रग्भागश्रीभरं ग्रहसंग्रहः । मृदुतरकराकारैस्तूलोत्करैरुदरंभरिः परिहरति नाखण्डो गण्डोपधानविधां विधुः ॥", "ch": {"n": "हरिणी"}},
{"c": "19", "n": "10", "i": 2289, "v": "दशशतचतुर्वेदीशाखाविवर्तनमूर्तयः सविधमधुनाऽलंकुर्वन्ति ध्रुवं रविरश्मयः । वदनकुहरेऽप्यध्येतॄणामयं तदुदञ्चति श्रुतिपदभयस्तेषामेव प्रतिध्वनिरध्वनि ॥", "ch": {"n": "हरिणी"}},
{"c": "19", "n": "11", "i": 2290, "v": "नयति भगवानम्भोजस्याऽनिबन्धनबान्धवः किमपि मघवप्रासादस्य प्रघाणमुपघ्नताम् । अपसरदरिध्वान्तप्रत्यग्वियत्पथमण्डलीलगनफलदश्रान्तस्वर्णाचलभ्रमविभ्रमः ॥", "ch": {"n": "हरिणी"}},
{"c": "19", "n": "12", "i": 2291, "v": "नभसि महसां ध्वान्तध्वाङ्क्षप्रमापणपत्त्रिणामिह विहरणैः श्यैनंपातां रवेरवधारयन् । शशविशसनत्रासादाशामयाच्चरमां शशी तदधिगमनात्तारापारापतैरुदडीयत ॥", "ch": {"n": "हरिणी"}},
{"c": "19", "n": "13", "i": 2292, "v": "भृशमबिभरुस्तारा हाराच्च्युता इव मौक्तिकाः सुरसुरतजक्रीडालूनाद्द्युसद्वियदङ्गणम् । बहुकरकृतात्प्रातःसंमार्जनादधुना पुनर्निरुपधिनिजावस्थालक्ष्मीविलक्षणमीक्ष्यते ॥", "ch": {"n": "हरिणी"}},
{"c": "19", "n": "14", "i": 2293, "v": "प्रथममुपहृत्यार्घं तारैरखन्डिततण्डुलैस्तिमिरपरिषद्दूर्वापर्वावलीशबलीकृतैः । अथ रविरुचां ग्रासातिथ्यं नभः स्वविहारिभिः सृजति शिशिरक्षोदश्रेणीमयैरुदसक्तुभिः ॥", "ch": {"n": "हरिणी"}},
{"c": "19", "n": "15", "i": 2294, "v": "असुरहितमप्यादित्योत्थां विपत्तिमुपागतं दितिसुतगुरुः प्राणैर्योक्तुं न किं कचवत्तमः । पठति लुठतीं कण्ठे विद्यामयं मृतजीवनीं यदि न वहते संध्यामौनव्रतव्ययभीरुताम् ॥", "ch": {"n": "हरिणी"}},
{"c": "19", "n": "16", "i": 2295, "v": "उदयशिखरिप्रस्थान्यह्ना रणेऽत्र निशः क्षणे दधति विहरत्पूषाण्यूष्मद्रुताश्मजतुस्रवान् । उदयदरुणप्रह्वीभावादरादरुणानुजे मिलति किमु तत्सङ्गाच्छङ्क्या नवेष्टकवेष्टना ॥", "ch": {"n": "हरिणी"}},
{"c": "19", "n": "17", "i": 2296, "v": "रविरथहयानश्वस्यन्ति ध्रुवं वडवा बलप्रतिबलबलावस्थायिन्यः समीक्ष्य समीपगान् । निजपरिवृढं गाढप्रेमा रथाङ्गविहंगमी स्मरशरपराधीनस्वान्ता वृषस्यति संप्रति ॥", "ch": {"n": "हरिणी"}},
{"c": "19", "n": "18", "i": 2297, "v": "निशि निरशनाः क्षीरस्यन्तः क्षुधा।श्वकिशोरका मधुरमधुरं हेषन्ते ते विलोलितवालधि । तुरगसमजः स्थानोत्थायं क्वणन्मणिमन्थभूधरभवशिलालेहायेहाचणो लवणस्यति ॥", "ch": {"n": "हरिणी"}},
{"c": "19", "n": "19", "i": 2298, "v": "उडुपरिषदः किं नार्हत्वं निशः किमु नौचिती पतिरिह न यद्दृष्टस्ताभ्यां गणेयरुचीगणः । स्फुटमुडुपतेराश्मं वक्षः स्फुरन्मलिनाश्मनश्छवि यदनयोर्विच्छेदेऽपि द्रुतं बत न द्रुतम् ॥", "ch": {"n": "हरिणी"}},
{"c": "19", "n": "20", "i": 2299, "v": "अरुणकिरणे वह्नौ लाजानुदूनि जुहोति या परिणयति तां संध्यामेतामवैमि मणिर्दिवः । इयमिव स एवाग्निभ्रान्तिं करोति पुरा यतः करमपि न कस्तस्यैवोत्कः सकौतुकमीक्षितुम् ॥", "ch": {"n": "हरिणी"}},
{"c": "19", "n": "21", "i": 2300, "v": "रतिरतिपतिद्वैतश्रीकौ धुरं बिभृमस्तरां प्रियवचसि यन्नग्नाचार्या वदामतमां ततः । अपि विरचितो विद्मः पुण्यद्रुहः खलु नर्मणः परुषमरुषे नैकस्यै वामुदेति मुदेऽपि तत् ॥", "ch": {"n": "हरिणी"}},
{"c": "19", "n": "22", "i": 2301, "v": "भव लघुयुताकान्तः संध्यामुपास्स्व तपोमल त्वरयति कथं संध्येयं त्वां न नाम निशानुजा । द्युतिपतिरथावश्यंकारी दिनोदयमासिता हरिपतिहरित्पूर्णभ्रूणायिता कियतः क्षनान् ॥", "ch": {"n": "हरिणी"}},
{"c": "19", "n": "23", "i": 2302, "v": "मुषितमनसश्चित्रं भैमि त्वयाद्य कलागृहैर्निषधवसुधानाथस्यापि श्लथश्लथता विधौ । अजगणदयं संध्यां वन्ध्यां विधाय न दूषणं नमसितुमना यन्नाम स्यान्न संप्रति पूषणम् ॥", "ch": {"n": "हरिणी"}},
{"c": "19", "n": "24", "i": 2303, "v": "न विदुषितरा कापि त्वत्तस्ततो नियतक्रियापतनदुरिते हेतुर्भर्तुर्मनस्विनि मा स्म भूः । अनिशभवदत्यागादेनं जनः खलु कामुकीसुभगमभिधास्यत्युद्दामा पराङ्कवदावदः ॥", "ch": {"n": "हरिणी"}},
{"c": "19", "n": "25", "i": 2304, "v": "रहसहचरीमेतां राजन्नपि स्त्रितमां क्षणं तरणिकिरणैः स्तोकान्मुक्तैः समालभते नभः । उदधिनिरयद्भास्वत्स्वर्णोदकुम्भदिदृक्षुतां दधति नलिनं प्रस्थायिन्यः श्रियः कुमुदान्मुदा ॥", "ch": {"n": "हरिणी"}},
{"c": "19", "n": "26", "i": 2305, "v": "प्रथमककुभः पान्थत्वेन स्फुटेक्षितवृत्रहाण्यनुपदमिह द्रक्ष्यन्ति त्वां महांसि महस्पतेः । पटिमवहनादूहापोहक्षमाणि वितन्वतामहह युवयोस्तावल्लक्ष्मीविवेचनचातुरीम् ॥", "ch": {"n": "हरिणी"}},
{"c": "19", "n": "27", "i": 2306, "v": "अनतिशिथिले पुंभावेन प्रगल्भबलाः खलु प्रसभमलयः पाथोजास्ये निविश्य निरित्वराः । किमपि मुखतःकृत्वानीतं वितीर्य सरोजिनीमधुरसमुषोयोगे जायां नवान्नमचीकर", "ch": {"n": "हरिणी"}},
{"c": "19", "n": "28", "i": 2307, "v": "मिहिरकिरणाभोगं भोक्तुं प्रवृत्ततया पुरः कलितचुलुकापोशानस्य ग्रहार्थमियं किमु । इति विकसितेनैकेन प्राग्दलेन सरोजिनी जनयति मतिं साक्षात्कर्तुर्जनस्य दिनोदये ॥", "ch": {"n": "हरिणी"}},
{"c": "19", "n": "29", "i": 2308, "v": "तटतरुखगश्रेणीसांराविणैरिव साम्प्रतं सरसि विगलन्निद्रामुद्राजनिष्ट सरोजिनी । अधरसुधया मध्ये मध्ये वधूमुखलब्धया धयति मधुपः स्वादुंकारं मधूनि सरोरुहाम् ॥", "ch": {"n": "हरिणी"}},
{"c": "19", "n": "30", "i": 2309, "v": "गतचरदिनस्यायुर्भ्रंशे दयोदयसंकुचत्कमलमुकुलक्रोडान्नीडप्रवेशमुपेयुषाम् । इह मधुलिहां भिन्नेष्वम्भोरुहेषु समायतां सह सहचरैरालोक्यन्तेऽधुना मधुपारणाः ॥", "ch": {"n": "हरिणी"}},
{"c": "19", "n": "31", "i": 2310, "v": "तिमिरविरहात्पाण्डूयन्ते दिशः कृशतारकाः कमलहसितैः श्येनीवोन्नीयते सरसी न का । शरणमिलितध्वान्तध्वंसिप्रभादरधारणाद्गगनशिखरं नीलत्येकं निजैरयशोभरैः ॥", "ch": {"n": "हरिणी"}},
{"c": "19", "n": "32", "i": 2311, "v": "सरसिजवनान्युद्यत्पक्षार्यमाणि हसन्तु न क्षतरुचिसुहृच्चन्द्रं तन्द्रामुपैतु न कैरवम् । हिमगिरिदृषद्दायादश्रि प्रतीतमदः स्मितं कुमुदविपिनस्याथो पाथोरुहैर्निजनिद्रया ॥", "ch": {"n": "हरिणी"}},
{"c": "19", "n": "33", "i": 2312, "v": "धयतु नलिने माध्वीकं वा न वाभिनवागतः कुमुदमकरन्दौघैः कुक्षिंभरिर्भ्रमरोत्करः । इह तु लिहते रात्रीतर्षं रथाङ्गविहंगमा मधु निजवधूवक्त्राम्भोजेऽधुनाधरनामकम् ॥", "ch": {"n": "हरिणी"}},
{"c": "19", "n": "34", "i": 2313, "v": "जगति मिथुने चक्रावेव स्मरागमपारगौ नवमिव मिथः संभुञ्जाते वियुज्य वियुज्य यौ । सततममृतादेवाहाराद्युदापदरोचकं तदमृतभुजां भर्ता शंभुर्विषां बुभुजे विभुः ॥", "ch": {"n": "हरिणी"}},
{"c": "19", "n": "35", "i": 2314, "v": "विशति युवतित्यागे रात्रीमुचं मिहिकारुचं दिनमणिमणिं तापे चित्तान्निजाच्च यियासति । विरहतरलज्जिह्वा बह्वाह्वयन्त्यतिविह्वलामिह सहचरीं नामग्राहं रथाङ्गविहंगमाः ॥", "ch": {"n": "हरिणी"}},
{"c": "19", "n": "36", "i": 2315, "v": "स्वमुकुलमयैर्नेत्रैरन्धंभविष्णुतया जनः किमु कुमुदिनीं दुर्व्याचष्टे रवेरनवेक्षिकाम् । लिखितपठिता राज्ञो दाराः कविप्रतिभासु ये शृणुत शृणुतासूर्यंपश्या न सा किल भाविनी ॥", "ch": {"n": "हरिणी"}},
{"c": "19", "n": "37", "i": 2316, "v": "चुलुकिततमःसिन्धोर्भृङ्गैः करादिव शुभ्यते नभसि बिसिनीबन्धोरन्ध्रच्युतैरुदविन्दुभिः । शतदलमधुस्रोतःकच्छद्वयीपरिरम्भणादनुपदमदःपङ्काशङ्काममी मम तन्वते ॥", "ch": {"n": "हरिणी"}},
{"c": "19", "n": "38", "i": 2317, "v": "घुसृणसुमनःश्रेणीश्रीणामनादरिभिः सरःपरिसरचरैर्भासां भर्तुः कुमारतरैः करैः । अजनि जलजामोदानन्दोत्पतिष्णुमधुव्रता बलिशबलनाद्गुञ्जापुञ्जश्रियं गृहयालुभिः ॥", "ch": {"n": "हरिणी"}},
{"c": "19", "n": "39", "i": 2318, "v": "रचयति रुचिः शोणीमेतां कुमारितरा रवेर्यदलिपटली नीलीकर्तुं व्यवस्यति पातुका । अजनि सरसी कल्माषी तद्ध्रुवं धवलस्फुटत्कवलकलिकाषण्डैः पाण्डूकृतोदरमण्डला ॥", "ch": {"n": "हरिणी"}},
{"c": "19", "n": "40", "i": 2319, "v": "कमलकुशलाधाने भानोरहो पुरुषाव्रतं यदुपकुरुते नेत्राणि श्रीगृहत्वविवक्षुभिः । कविभिरुपमानादप्यम्भोजतां गमितान्यसावपि यदतथाभावान्मुञ्चत्युलूकविलोचने ॥", "ch": {"n": "हरिणी"}},
{"c": "19", "n": "41", "i": 2320, "v": "यदतिमहती भक्तिर्भानौ तदेनमुदित्वरं त्वरितमुपतिष्ठस्वाध्वन्य त्वमध्वरपद्धतेः । इह हि समये मन्देहेषु व्रजन्त्युदवज्रतामभि रविमुपस्थानोत्क्षिप्ता जलाञ्जलयः किल ॥", "ch": {"n": "हरिणी"}},
{"c": "19", "n": "42", "i": 2321, "v": "उदयशिखरिप्रस्थावस्थायिनी खनिरक्षाया शिशुतरमहोमाणिक्यानामहर्मणिमण्डली । रजनिदृषदं ध्वान्तश्यामां विधूय पिधायिकां न खलु कतमेनेयं जाने जनेन विमुद्रिता ॥", "ch": {"n": "हरिणी"}},
{"c": "19", "n": "43", "i": 2322, "v": "सुरपरिवृढः कर्णात्प्रत्यग्रहीत्किल कुण्डलद्वयमथ खलु प्राच्यै प्रादान्मुदा स हि तत्पतिः । विधुरुदयभागेकं तत्र व्यलोकि विलोक्यते नवतरकरस्वर्णस्रावि द्वितीयमहर्मणिः ॥", "ch": {"n": "हरिणी"}},
{"c": "19", "n": "44", "i": 2323, "v": "दहनमविशद्दीप्तिर्यास्तं गते गतवासरप्रशमसमयप्राप्ते पत्यौ विवस्वति रागिणि । अधरभुवनात्सोद्धृत्यैषा हठात्तरणेः कृतामरपतिपुरप्राप्तिर्धत्ते सतीव्रतमूर्तिताम् ॥", "ch": {"n": "हरिणी"}},
{"c": "19", "n": "45", "i": 2324, "v": "बधुजनकथा तथ्यैवेयं तनौ तनुजन्मनः पितृशितिहरिद्वर्णाद्याहारजः किल कालिमा । शमनयमुनाक्रोडैः कालैरितस्तमसां पिबादपि यदमलच्छायात्कायादभूयत भास्वतः ॥", "ch": {"n": "हरिणी"}},
{"c": "19", "n": "46", "i": 2325, "v": "अभजत चिराभ्यासं देवः प्रतिक्षणदात्यये दिनमयमयं कालं भूयः प्रसूय तथा रविः । न खलु शकिता शीलं कालप्रसूतिरसौ पुरा यमयमुनयोर्जन्माधानेप्यनेन यथोज्झितुम् ॥", "ch": {"n": "हरिणी"}},
{"c": "19", "n": "47", "i": 2326, "v": "रुचिरचरणः सूतोरुश्रीसनाथरथः शनिं शमनमपि स त्रातुं लोकानसूत सुताविति । रथपदकृपासिन्धुर्बन्धुर्दृशामपि दुर्जनैर्यदुपहसितो भास्वान्नास्मान्हसिष्यति कः खलः ॥", "ch": {"n": "हरिणी"}},
{"c": "19", "n": "48", "i": 2327, "v": "शिशिरजरुजां घर्मं शर्मोदयाय तनूभृतामथ खरकरश्यानास्यानां प्रयच्छति यः पयः । जलभयजुषां तापं तापस्पृशां हिममित्ययं परहितमिलत्कृत्यावृत्तिः स भानुरुदञ्चति ॥", "ch": {"n": "हरिणी"}},
{"c": "19", "n": "49", "i": 2328, "v": "इह न कतमश्चित्रं धत्ते तमिस्रततीर्दिशामपि चतसृणामुत्सङ्गेषु श्रिता धयतां क्षणात् । तरुशरणतामेत्य च्छायामयं निवसत्तमः शमयितुमभूदानैश्वर्यं यदर्यमरोचिषाम् ॥", "ch": {"n": "हरिणी"}},
{"c": "19", "n": "50", "i": 2329, "v": "जगति तिमिरं मूर्च्छामब्जव्रजेऽपि चिकित्सतः पितुरिव निजाद्दस्रावस्मादधीत्य भिषाज्यतः । अपिच शमनस्यासौ तातस्ततः किमु नौचिती यदयमदयः कह्लाराणामुदेत्यपमृत्यवे ॥", "ch": {"n": "हरिणी"}},
{"c": "19", "n": "51", "i": 2330, "v": "उडुपरिवृढः पत्या मुक्तामयं यदपीडयद्यदपि बिसिनीं भानोर्जायां जहास कुमुद्वती । तदुभयमतः शङ्के सङ्कोचितं निजशङ्कया प्रसरति नवार्के कर्कन्धूफलारुणरोचिषि ॥", "ch": {"n": "हरिणी"}},
{"c": "19", "n": "52", "i": 2331, "v": "श्रुतिमयतनोर्भानोर्जानेऽवनेरधराध्वना विहरणकृतः शाखा साक्षाच्छतानि दश त्विषाम् । निशि निशि सहस्राभ्यां दृग्भिः शृणोति सहस्वराः पृथगहिपतिः पश्यत्यस्याक्रमेण च भास्वराः ॥", "ch": {"n": "हरिणी"}},
{"c": "19", "n": "53", "i": 2332, "v": "बहुनखरता येषामग्रे खलु प्रतिभासते कमलसुहृदस्तेऽमी भानोः प्रवालरुचः कराः । उचितमुचितं जालेष्वन्तःप्रवेशिभिरायतैः कियदवयवैरेषामालिङ्गिताङ्गुलिलङ्गिमा ॥", "ch": {"n": "हरिणी"}},
{"c": "19", "n": "54", "i": 2333, "v": "नय नयनयोर्द्राक्पेयत्वं प्रविष्टवतीरमूर्भवनवलभीजालान्नाला इवार्ककराङ्गुलीः । भ्रमदणुगणक्रान्ता भान्ति भ्रमन्त्य इवाशु याः पुनरपि धृता कुन्दे किंवा न वर्धकिना दिवः ॥", "ch": {"n": "हरिणी"}},
{"c": "19", "n": "55", "i": 2334, "v": "दिनमिव दिवाकीर्तिस्तीक्ष्णैः क्षुरैः सवितुः करैः स्तिमिरकबरीलूनां कृत्वा निशां निरदीधरत् । स्फुरति परितः केशस्तोमैस्ततः पतयालुभिर्ध्रुवमधवलं तत्तच्छायच्छलादवनीतलम् ॥", "ch": {"n": "हरिणी"}},
{"c": "19", "n": "56", "i": 2335, "v": "ब्रूमः शङ्खं तव नल यशः श्रेयसे सृष्टशब्दं यत्सोदर्यं स दिवि लिखितः स्पष्टमस्ति द्विजेन्द्रः । अद्धा श्रद्धाकरमिह करच्छेदमप्यस्य पश्य म्लानिस्थानं तदपि नितरां हारिणो यः कलङ्कः ॥", "ch": {"n": "मन्दाक्रान्ता"}},
{"c": "19", "n": "57", "i": 2336, "v": "ताराशङ्खविलोपकस्य जलजं तीक्ष्णत्विषो भिन्दतः सारम्भं चलता करेण निबिडां निष्पीडनां लम्भितः । छेदार्थापहृताम्बुकम्बुजरजोजम्बालपाण्डूभवच्छङ्खच्छित्करपत्त्रतामिह वहन्नस्तंगतार्धो विधुः ॥", "ch": {"n": "शार्दूलविक्रीडितम्"}},
{"c": "19", "n": "58", "i": 2337, "v": "जलजभिदुरीभावं प्रेप्सुः करेण निपीडयत्यशिशिरकरस्ताराशङ्खप्रपञ्चविलोपकृत् । रजनिरमणस्यास्तक्षोणीधरार्धपिधावशाद्दधतमधुना बिम्बं कम्बुच्छिदः करपत्रताम् ॥", "ch": {"n": "हरिणी"}},
{"c": "19", "n": "59", "i": 2338, "v": "यत्पाथोजविमुद्रणप्रकरणे निर्निद्रयत्यंशुमान्दृष्टीः पूर्णयति स्म यज्जलरुहामक्ष्णा सहस्रं हरिः । साजात्यं सरसीरुहामपि दृशामप्यस्ति तद्वास्तवं यन्मूलाद्रियतेतरां कविनृभिः पद्मोपमा चक्षुषः ॥", "ch": {"n": "शार्दूलविक्रीडितम्"}},
{"c": "19", "n": "60", "i": 2339, "v": "अवैमि कमलाकरे निखिलयामिनीयामिकश्रियं श्रयति यत्पुरा विततपत्त्रनेत्रोदरम् । तदेव कुमुदं पुनर्दिनमवाप्य नर्भभ्रमद्द्विरेफरवघोरणाघनमुपैति निद्रामुदम् ॥", "ch": {"n": "पृथ्वी"}},
{"c": "19", "n": "61", "i": 2340, "v": "इह किमुषसि पृच्छाशंसिकिंशब्दरूपप्रतिनियमितवाचा वायसेनैष पृष्टः । भण फणिभवशास्त्रे तातणः स्थानिनौ काविति विहिततुहीवागुत्तरः कोकिलोऽभूत् ॥", "ch": {"n": "मालिनी"}},
{"c": "19", "n": "62", "i": 2341, "v": "दाक्षीपुत्रस्य तन्त्रे ध्रुवमयमभवत्कोऽप्यधीती कपोतः कण्ठे शब्दौघसिद्धिक्षतबहुकठिनीशेषभूषानुयातः । सर्वं विस्मृत्य दैवात्स्मृतिमुषसि गतां घोषयन्यो घुसंज्ञां प्राक्संस्कारेण संप्रत्यपि धुवति शिरः पट्टिकापाठजेन ॥", "ch": {"n": "स्रग्धरा"}},
{"c": "19", "n": "63", "i": 2342, "v": "पौरस्त्यायां घुसृणमसृणश्रीजुषो वैजयन्त्याः स्तोमैश्चित्तं हरिति हरति क्षीरकण्ठैर्मयूखैः । भानुर्जाम्बूनदतनुरसौ शक्रसौधस्य कुम्भः स्थाने पानं तिमिरजलधेर्भाभिरेतद्भवाभिः ॥", "ch": {"n": "मन्दाक्रान्ता"}},
{"c": "19", "n": "64", "i": 2343, "v": "द्वित्रेरेव तमस्तमालगहनग्रासे दवीभावुकैरुस्रैरस्य सहस्रपत्त्रसदसि व्यश्राणि घस्रोत्सवः । घर्माणां रयचुम्बितं वितनुते तत्पिष्टपिष्टीकृतक्ष्मादिग्व्योमतमोघमोघमधुना मोघं निदाघद्युतिः ॥", "ch": {"n": "शार्दूलविक्रीडितम्"}},
{"c": "19", "n": "65", "i": 2344, "v": "दूरारूढस्तिमिरजलधेर्वाडवश्चित्रभानुर्भानुस्ताम्यद्वनरुहवनीकेलिवैहासिकोऽयम् । न स्वात्मीयं किमिति दधते भास्वरश्वेतिमानं द्यामद्यापि द्युमणिकरणश्रेणयः शोणयन्ति ॥", "ch": {"n": "मन्दाक्रान्ता"}},
{"c": "19", "n": "66", "i": 2345, "v": "प्रातर्वर्णनयानया निजवपुर्भूषाप्रसादानदाद्देवी वः परितोषितेति निहितामान्तःपुरीभिः पुरः । सूता मण्डनमण्डलीं परिदधुर्माणिक्यरोचिर्मयक्रोधावेगसरागलोचनरुचा दारिद्र्यविद्राविणीम् ॥", "ch": {"n": "शार्दूलविक्रीडितम्"}},
{"c": "19", "n": "67", "i": 2346, "v": "आगच्छन्भणतामुषाः क्षाणमथातिथ्यं दृशोरानशे स्वर्गङ्गाम्बुनि बन्दिनी कृतदिनारम्भाप्लुतिर्भूपतिः । आनन्दादतिपुष्पकं रथमधिष्ठाय प्रियायौतके प्राप्तं तैरवरागतैरविदितप्रासादतो निर्गमः ॥", "ch": {"n": "शार्दूलविक्रीडितम्"}},
{"c": "19", "n": "68", "i": 2347, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । एकामत्यजतो नवार्थघटनामेकान्नविंशो महाकाव्ये तस्य कृतौ नलीयचरिते सर्गोऽयमस्मिन्नगात् ॥", "ch": {"n": "शार्दूलविक्रीडितम्"}},
{"c": "20", "n": "1", "i": 2348, "v": "सौधाद्रिकुट्टिमानेकधातुकाधित्यकातटम् । स प्राप रथपाथोभृद्वातजातजवो दिवः ॥", "ch": {"n": "अनुष्टुप्"}},
{"c": "20", "n": "2", "i": 2349, "v": "ततः प्रत्युदगाद्भैमी कान्तमायान्तमन्तिकम् । प्रतीचीसिन्धुवीचीव दिनोंकारे सुधाकरम् ॥", "ch": {"n": "अनुष्टुप्"}},
{"c": "20", "n": "3", "i": 2350, "v": "स दूरमादरं तस्या वदने मदनैकदृक् । दृष्टमन्दाकिनीहेमारविन्दश्रीरविन्दत ॥", "ch": {"n": "अनुष्टुप्"}},
{"c": "20", "n": "4", "i": 2351, "v": "तेन स्वर्देशसंदेशमर्षितं सा करोदरे । बभ्राजे बिभ्रती पद्मं पद्मेवोन्निद्रपद्मदृक् ॥", "ch": {"n": "अनुष्टुप्"}},
{"c": "20", "n": "5", "i": 2352, "v": "प्रियेणाल्पमपि प्रत्तं बहु मेनेतरामसौ । एकलक्षतया दध्यौ यत्तमेकवराटकम् ॥", "ch": {"n": "अनुष्टुप्"}},
{"c": "20", "n": "6", "i": 2353, "v": "प्रेयसावादि सा तन्वि त्वदालिङ्गनविघ्नकृत् । समाप्यतां विधिः शेषः क्लेशश्चेतसि चेन्न ते ॥", "ch": {"n": "अनुष्टुप्"}},
{"c": "20", "n": "7", "i": 2354, "v": "क्वैतावान्नर्ममर्माविद्विद्यते विधिरद्य ते । इति तं मनसा रोषादवोचद्वचसा न सा ॥", "ch": {"n": "अनुष्टुप्"}},
{"c": "20", "n": "8", "i": 2355, "v": "क्षणविच्छेदकादेव विधेर्मुग्धे विरज्यसि । विच्छेत्ता न चिरं त्वेति हृदाह स्म तदा कलिः ॥", "ch": {"n": "अनुष्टुप्"}},
{"c": "20", "n": "9", "i": 2356, "v": "सावज्ञेवाथ सा राज्ञः सखीं पद्ममुखीमगात् । लक्ष्मीः कुमुदकेदारादारादम्भोजिनीमिव ॥", "ch": {"n": "अनुष्टुप्"}},
{"c": "20", "n": "10", "i": 2357, "v": "ममासावपि मा संभूत्कलिद्वापरवत्परः । इतीव नित्यसत्रेतां स त्रेतां पर्यतूतुषत् ॥", "ch": {"n": "अनुष्टुप्"}},
{"c": "20", "n": "11", "i": 2358, "v": "क्रियां प्राह्णेतनीं कृत्वा निषेधन्पाणिना सखीम् । कराभ्यां पृष्ठगस्तस्या न्यमिमीलदसौ दृशौ ॥", "ch": {"n": "अनुष्टुप्"}},
{"c": "20", "n": "12", "i": 2359, "v": "दमयन्त्या वयस्याभिः सहास्याभिः समीक्षितः । प्रसृतिभ्यामिवायामं मापयन्प्रेयसीदृशोः ॥", "ch": {"n": "अनुष्टुप्"}},
{"c": "20", "n": "13", "i": 2360, "v": "तर्कितालि त्वमित्यर्धवाणीका पाणिमोचनात् । ज्ञातस्पर्शान्तरा मौनमानशे मानसेविनी ॥", "ch": {"n": "अनुष्टुप्"}},
{"c": "20", "n": "14", "i": 2361, "v": "सावादि सुतनुस्तेन कोपस्ते नायमौचिती । त्वां प्रापं यत्प्रसादेन प्रिये तन्नाद्रिये तपः ॥", "ch": {"n": "अनुष्टुप्"}},
{"c": "20", "n": "15", "i": 2362, "v": "निशि दास्यं गतोऽपि त्वां स्नात्वा यन्नाभ्यवीवदम् । तं प्रवृत्तासि मन्तुं चेन्मन्तुं तद्वद वन्द्यसे ॥", "ch": {"n": "अनुष्टुप्"}},
{"c": "20", "n": "16", "i": 2363, "v": "इत्येतस्याः पदासत्त्यै पत्यैष प्रेरितौ करौ । रुद्ध्वा सकोपं सातङ्कं तं कटाक्षैरमूमुहत् ॥", "ch": {"n": "अनुष्टुप्"}},
{"c": "20", "n": "17", "i": 2364, "v": "अवोचत ततस्तन्वीं निषधानामधीश्वरः । तदपाङ्गचलत्तारझलत्कारवशीकृतः ॥", "ch": {"n": "अनुष्टुप्"}},
{"c": "20", "n": "18", "i": 2365, "v": "कटाक्षकपटारब्धदूरलङ्घनरंहसा । दृशा भीत्या निवृत्तं ते कर्णकूपं निरूप्य किम् ॥", "ch": {"n": "अनुष्टुप्"}},
{"c": "20", "n": "19", "i": 2366, "v": "सरोषापि सरोजाक्षि त्वमुदेषि मुदे मम । तप्तापि शतपत्रस्य सौरभायैव सौरभा ॥", "ch": {"n": "अनुष्टुप्"}},
{"c": "20", "n": "20", "i": 2367, "v": "छेत्तुमिन्दौ भवद्वक्त्रबिम्बविभ्रमविभ्रमम् । शङ्के शशाङ्कमानङ्के भिन्नभिन्नविधिर्विधिः ॥", "ch": {"n": "अनुष्टुप्"}},
{"c": "20", "n": "21", "i": 2368, "v": "ताम्रपर्णीतटोत्पन्नैर्मौक्तिकैरिन्दुकुक्षिजैः । बद्धस्पर्धतरा वर्णाः प्रसन्नाः स्वादवस्तव ॥", "ch": {"n": "अनुष्टुप्"}},
{"c": "20", "n": "22", "i": 2369, "v": "त्वद्गिरः क्षीरपाथोधेः सुधयैव सहोत्थिताः । अद्ययावदहो धावद्दुग्धलेपलवस्मिताः ॥", "ch": {"n": "अनुष्टुप्"}},
{"c": "20", "n": "23", "i": 2370, "v": "पूर्वपर्वतमाश्लिष्टचन्द्रिकश्चन्द्रमा इव । अलंचक्रे स पर्यङ्कमङ्कसंक्रमिताप्रियः ॥", "ch": {"n": "अनुष्टुप्"}},
{"c": "20", "n": "24", "i": 2371, "v": "प्रावृडारम्भणाम्भोदः स्निग्धां द्यामिव स प्रियाम् । परिरभ्य चिरायास विश्लेषायासमुक्तये ॥", "ch": {"n": "अनुष्टुप्"}},
{"c": "20", "n": "25", "i": 2372, "v": "चुचुम्बास्यमसौ तस्या रसमग्नः श्रितस्मितम् । नभोमणिरिवाम्भोजं मधुमध्यानुबिम्बितः ॥", "ch": {"n": "अनुष्टुप्"}},
{"c": "20", "n": "26", "i": 2373, "v": "अथाहूय कलां नाम पाणिना स प्रियासखीम् । पुरस्ताद्वेशितामूचे कर्तुं नर्मणि साक्षिणीम् ॥", "ch": {"n": "अनुष्टुप्"}},
{"c": "20", "n": "27", "i": 2374, "v": "कस्मादस्माकमब्जास्य वयस्या दयते न ते । आसक्ता भवतीष्वन्यं मन्ये न बहु मन्यते ॥", "ch": {"n": "अनुष्टुप्"}},
{"c": "20", "n": "28", "i": 2375, "v": "अन्वग्राहि मया प्रेयान्निशि स्वोपनयादिति । न विप्रलभते तावदालीरियमलीकवाक् ॥", "ch": {"n": "अनुष्टुप्"}},
{"c": "20", "n": "29", "i": 2376, "v": "आह स्मैषा नलादन्यं न जुषे मनसेति यत् । यौवनानुमितेनास्यास्तन्मृषाभून्मनोभुवा ॥", "ch": {"n": "अनुष्टुप्"}},
{"c": "20", "n": "30", "i": 2377, "v": "आस्यसौन्दर्यमेतस्याः शृणुमो यदि भाषसे । तद्धि लज्जानमन्मौलेः परोक्षमधुनापि नः ॥", "ch": {"n": "अनुष्टुप्"}},
{"c": "20", "n": "31", "i": 2378, "v": "पूर्णयैव द्विलोचन्या सैषालीरवलोकते । द्राग्दृगन्ताणुना मां तु मन्तुमन्तमिवेक्षते ॥", "ch": {"n": "अनुष्टुप्"}},
{"c": "20", "n": "32", "i": 2379, "v": "न लोकते यथेदानीं मामियं तेन कल्पये । योऽहं दूत्येऽनया दृष्टः सोऽपि व्यस्मारिषीडृशा ॥", "ch": {"n": "अनुष्टुप्"}},
{"c": "20", "n": "33", "i": 2380, "v": "रागं दर्शयते सैषा वयस्याः सूनृतामृतैः । मम त्वमिति वक्तुं मां मौनिनी मानिनी पुनः ॥", "ch": {"n": "अनुष्टुप्"}},
{"c": "20", "n": "34", "i": 2381, "v": "कां नामन्त्रयते नाम नामग्राहमियं सखीम् । कले नलेति नास्माकीं स्पृशत्याह्वां न जिह्वया ॥", "ch": {"n": "अनुष्टुप्"}},
{"c": "20", "n": "35", "i": 2382, "v": "अस्याः पीनस्तनव्याप्ते हृदयेऽस्मासु निर्दये । अवकाशलवोऽप्यस्ति नात्र कुत्र बिभर्तु नः ॥", "ch": {"n": "अनुष्टुप्"}},
{"c": "20", "n": "36", "i": 2383, "v": "अधिगत्येदृगेतस्या हृदयं मृदुतामुचोः । प्रतीम एव वैमुख्यं कुचयोर्युक्तवृत्तयोः ॥", "ch": {"n": "अनुष्टुप्"}},
{"c": "20", "n": "37", "i": 2384, "v": "इति मुद्रितकण्ठेऽस्मिन्सोल्लुण्ठमभिधाय ताम् । दमयन्तीमुखाधीतस्मितयाऽसौ तया जगे ॥", "ch": {"n": "अनुष्टुप्"}},
{"c": "20", "n": "38", "i": 2385, "v": "भावितेयं त्वया साधु नवरागा खलु त्वयि । चिरंतनानुरागार्हं वर्तते नः सखीः प्रति ॥", "ch": {"n": "अनुष्टुप्"}},
{"c": "20", "n": "39", "i": 2386, "v": "स्मरशास्त्रविदा सेयं नवोढा नस्त्वया सखी । कथं संभुज्यते बाला कथम्स्मासु भाषताम् ॥", "ch": {"n": "अनुष्टुप्"}},
{"c": "20", "n": "40", "i": 2387, "v": "नासत्यवदनं देव त्वां गायन्ति जगन्ति यम् । प्रिया तस्य सरूपा स्यादन्यथालपना न ते ॥", "ch": {"n": "अनुष्टुप्"}},
{"c": "20", "n": "41", "i": 2388, "v": "मनोभूरस्ति चित्तेऽस्याः किंतु देव त्वमेव सः । त्वदवस्थितिभूर्यस्मान्मनः सख्या दिवानिशम् ॥", "ch": {"n": "अनुष्टुप्"}},
{"c": "20", "n": "42", "i": 2389, "v": "सतस्तेऽथ सखीचित्ते प्रतिच्छाया स मन्मथः । त्वयास्य समरूपत्वमतनोरन्यथा कथम् ॥", "ch": {"n": "अनुष्टुप्"}},
{"c": "20", "n": "43", "i": 2390, "v": "कः स्मरः कस्त्वमत्रेति संदेहे शोभयोभयोः । त्वय्येवार्थितया सेयं धत्ते चित्तेऽथवा युवाम् ॥", "ch": {"n": "अनुष्टुप्"}},
{"c": "20", "n": "44", "i": 2391, "v": "त्वयि न्यस्तस्य चित्तस्य दुराकर्षत्वदर्शनात् । शङ्कया पङ्कजाक्षी त्वां दृगंशेन स्पृशत्यसौ ॥", "ch": {"n": "अनुष्टुप्"}},
{"c": "20", "n": "45", "i": 2392, "v": "विलोकनात्प्रभृत्यस्या लग्न एवासि चक्षुषोः । स्वेनालोकय शङ्का चेत्प्रत्ययः परवाचि कः ॥", "ch": {"n": "अनुष्टुप्"}},
{"c": "20", "n": "46", "i": 2393, "v": "परीरम्भेऽनयारभ्य कुचकुङ्कुमसंक्रमम् । त्वयि मे हृदयस्यैवं राग इत्युदितैव वाक् ॥", "ch": {"n": "अनुष्टुप्"}},
{"c": "20", "n": "47", "i": 2394, "v": "मनसायं भवन्नामकामसूक्तजपव्रती । अक्षसूत्रं सखीकण्ठश्चुम्बत्येकावलिच्छलात् ॥", "ch": {"n": "अनुष्टुप्"}},
{"c": "20", "n": "48", "i": 2395, "v": "अध्यासिते वयस्याया भवता महता हृदि । स्तनावन्तरसंमान्तौ निष्क्रान्तौ ब्रूमहे बहिः ॥", "ch": {"n": "अनुष्टुप्"}},
{"c": "20", "n": "49", "i": 2396, "v": "कुचौ दोषोज्झितावस्याः पीडितौ व्रणितौ त्वया । कथं दर्शयतामास्यं बृहन्तावावृतौ ह्रिया ॥", "ch": {"n": "अनुष्टुप्"}},
{"c": "20", "n": "50", "i": 2397, "v": "इत्यसौ कलया सूक्तैः सिक्तः पीयूषवर्षिभिः । ईदृगेवेति पप्रच्छ प्रियामुन्नमिताननाम् ॥", "ch": {"n": "अनुष्टुप्"}},
{"c": "20", "n": "51", "i": 2398, "v": "बभौ च प्रेयसीवक्त्रं पत्युरुन्नमयन्करः । चिरेण लब्धसंधानमरविन्दमिवेन्दुना ॥", "ch": {"n": "अनुष्टुप्"}},
{"c": "20", "n": "52", "i": 2399, "v": "ह्रीणा च स्मयमाना च नमयन्ती पुनर्मुखम् । दमयन्ती मुदे पत्युरुच्चैरप्यभवत्तदा ॥", "ch": {"n": "अनुष्टुप्"}},
{"c": "20", "n": "53", "i": 2400, "v": "भूयोऽपि भूपतिस्तस्याः सखीमाह स्म सस्मितम् । परिहासविलासाय स्पृहयालुः सहप्रियः ॥", "ch": {"n": "अनुष्टुप्"}},
{"c": "20", "n": "54", "i": 2401, "v": "क्षन्तुं मन्तुं दिनस्यास्य वयस्येयं व्यवस्यतात् । निशीव निशिधात्वर्थं यदाचरति नात्र नः ॥", "ch": {"n": "अनुष्टुप्"}},
{"c": "20", "n": "55", "i": 2402, "v": "दिनेनास्या नुखस्येन्दुः सखा यदि तिरस्कृतः । तत्कृता शतपत्त्राणां तन्मित्त्राणामपि श्रियः ॥", "ch": {"n": "अनुष्टुप्"}},
{"c": "20", "n": "56", "i": 2403, "v": "लज्जितानि जितान्येव मयि क्रीडितयाऽनया । प्रत्यावृत्तानि तत्तानि पृच्छ संप्रति कं प्रति ॥", "ch": {"n": "अनुष्टुप्"}},
{"c": "20", "n": "57", "i": 2404, "v": "निशि दष्टाधरायापि सैषा मह्यं न रुष्यतु । क्व फलं दशते बिम्बीलता कीराय कुप्यति ॥", "ch": {"n": "अनुष्टुप्"}},
{"c": "20", "n": "58", "i": 2405, "v": "सृणीपदसुचिह्ना श्रीश्चोरिता कुम्भिकुम्भयोः । पश्यैतस्याः कुचाभ्यां तन्नृपस्तौ पीडयानि न ॥", "ch": {"n": "अनुष्टुप्"}},
{"c": "20", "n": "59", "i": 2406, "v": "अधरामृतपानेन ममास्यमपराध्यतु । मूर्ध्ना किमपराद्धं यः पादौ नाप्नोति चुम्बितुम् ॥", "ch": {"n": "अनुष्टुप्"}},
{"c": "20", "n": "60", "i": 2407, "v": "अपराद्धं भवद्वाणीश्राविणा पृच्छ किं मया । वीणाह परुषं यन्मां कलकण्ठी च निष्ठुरम् ॥", "ch": {"n": "अनुष्टुप्"}},
{"c": "20", "n": "61", "i": 2408, "v": "सेयमालिजने स्वस्य त्वयि विश्वस्य भाषताम् । ममताऽनुमताऽस्मासु पुनः प्रस्मर्यते कुतः ॥", "ch": {"n": "अनुष्टुप्"}},
{"c": "20", "n": "62", "i": 2409, "v": "अथोपवदने भैम्याः स्वकर्णोपनयच्छलात् । संनिधाप्य श्रुतौ तस्या निजास्यं सा जगाद ताम् ॥", "ch": {"n": "अनुष्टुप्"}},
{"c": "20", "n": "63", "i": 2410, "v": "अहो मयि रहोवृत्तं धूर्ते किमपि नाभ्यधाः । आस्स्व सभ्यमिमं तत्ते भूपमेवाभिधापये ॥", "ch": {"n": "अनुष्टुप्"}},
{"c": "20", "n": "64", "i": 2411, "v": "स्मरशास्त्रमधीयाना शिक्षितासि मयैव यम् । अगोऽपि सोऽपि कृत्वा किं दाम्पत्यव्यत्ययस्त्वया ॥", "ch": {"n": "अनुष्टुप्"}},
{"c": "20", "n": "65", "i": 2412, "v": "मौनिन्यामेव सा तस्यां तदुक्तीरिव शृण्वती । वादं वादं मुहुश्चक्रे हुंहुमित्यन्तरान्तरा ॥", "ch": {"n": "अनुष्टुप्"}},
{"c": "20", "n": "66", "i": 2413, "v": "अथासावभिसृत्यास्था रतिप्रागल्भ्यशंसिनी । सख्या लीलाम्बुजाघातमनुभूयालपन्नृपम् ॥", "ch": {"n": "अनुष्टुप्"}},
{"c": "20", "n": "67", "i": 2414, "v": "दृष्टं दृष्टं महाराज त्वदर्थाभ्यर्थनकुधा । यत्ताडयति मामेवं यद्वा तर्जयति भ्रुवा ॥", "ch": {"n": "अनुष्टुप्"}},
{"c": "20", "n": "68", "i": 2415, "v": "वदत्यचिह्नि चिह्नेन त्वया केनैष नैषधः । शङ्के शक्रः स्वयं कृत्वा मायामायातवानियम् ॥", "ch": {"n": "अनुष्टुप्"}},
{"c": "20", "n": "69", "i": 2416, "v": "स्वर्णदीस्वर्णपद्मिन्याः पद्मदानं निदानताम् । नयतीयं त्वदिन्द्रत्वे दिवश्चागमनं च ते ॥", "ch": {"n": "अनुष्टुप्"}},
{"c": "20", "n": "70", "i": 2417, "v": "भाषते नैषधच्छायामायामायि मया हरेः । आह चाहमहल्यायां तस्याकर्णितदुर्नया ॥", "ch": {"n": "अनुष्टुप्"}},
{"c": "20", "n": "71", "i": 2418, "v": "संभावयति वैदर्भी दर्भाग्राभमतिस्तव । जम्भारित्वं कराम्भोजाद्दम्भोलिपरिरम्भिणः ॥", "ch": {"n": "अनुष्टुप्"}},
{"c": "20", "n": "72", "i": 2419, "v": "अनन्यसाक्षिकाः साक्षात्तदाख्याय रहःक्रियाः । शङ्कातङ्कं तुदैतस्या यदि त्वं तत्त्वनैषधः ॥", "ch": {"n": "अनुष्टुप्"}},
{"c": "20", "n": "73", "i": 2420, "v": "इति तत्सुप्रयुक्तत्वनिह्नुतीकृतकैतवाम् । वाचमाकर्ण्य तद्भावे संशयालुः शशंस सः ॥", "ch": {"n": "अनुष्टुप्"}},
{"c": "20", "n": "74", "i": 2421, "v": "स्मरसि छद्मनिद्रालुर्मया नाभौ शयार्पणात् । यदानन्दोल्लसल्लोमा पद्मनाभीभविष्यसि ॥", "ch": {"n": "अनुष्टुप्"}},
{"c": "20", "n": "75", "i": 2422, "v": "आनासि ह्रीभयव्यग्रा यन्नवे मन्मथोत्सवे । सामिभुक्तैव मुक्तासि मृद्वि खेदभयान्मया ॥", "ch": {"n": "अनुष्टुप्"}},
{"c": "20", "n": "76", "i": 2423, "v": "स्मर जित्वाजिमेतस्त्वां करे मत्पदधाविनि । अङ्गुलीयुगयोगेन यदाश्लिक्षं जने घने ॥", "ch": {"n": "अनुष्टुप्"}},
{"c": "20", "n": "77", "i": 2424, "v": "वेत्थ मानेपि मत्त्यागदूनां स्वं मां च यन्मिथः । मद्दृष्टालिख्य पश्यन्ती व्यबाधा रेखयाऽन्तरा ॥", "ch": {"n": "अनुष्टुप्"}},
{"c": "20", "n": "78", "i": 2425, "v": "प्रस्मृतं न त्वया तावद्यन्मोहनविमोहितः । अतृप्तोऽधरपानेषु रसनामपिबं तव ॥", "ch": {"n": "अनुष्टुप्"}},
{"c": "20", "n": "79", "i": 2426, "v": "त्वत्कुचार्द्रनखाङ्कस्य मुद्रामालिङ्गनोत्थिताम् । स्मरेः स्वहृदि यत्स्मेरसखीः शिल्पं तवाब्रवम् ॥", "ch": {"n": "अनुष्टुप्"}},
{"c": "20", "n": "80", "i": 2427, "v": "त्वयान्याः क्रीडयन्मध्येमधुगोष्ठि रुषेक्षितः । वेत्सि तासां पुरो मूर्ध्ना त्वत्पादे यत्किलास्खलम् ॥", "ch": {"n": "अनुष्टुप्"}},
{"c": "20", "n": "81", "i": 2428, "v": "वेत्थ मय्यागते प्रोष्य यत्त्वां पश्यति हार्दिनि । अचुम्बीरालिमालिङ्ग्य तस्यां केलिमुदा किल ॥", "ch": {"n": "अनुष्टुप्"}},
{"c": "20", "n": "82", "i": 2429, "v": "जागर्ति तत्र संस्कारः स्वमुखाद्भवदानने । विक्षिप्यायाचिषं यत्ता न्यायात्ताम्बूलफालिकाः ॥", "ch": {"n": "अनुष्टुप्"}},
{"c": "20", "n": "83", "i": 2430, "v": "चित्ते तदस्ति कच्चित्ते नखजं यत्क्रुधा क्षतम् । प्राग्भावाधिगमागस्स्थे त्वया शम्बाकृतं क्षतम् ॥", "ch": {"n": "अनुष्टुप्"}},
{"c": "20", "n": "84", "i": 2431, "v": "स्वदिग्विनिमयेनैव निशि पार्श्वविवर्तिनोः । स्वप्नेष्वप्यस्तवैमुख्ये सख्ये सौख्यं स्मरावयोः ॥", "ch": {"n": "अनुष्टुप्"}},
{"c": "20", "n": "85", "i": 2432, "v": "क्षणं प्राप्य सदस्येव नृणां विमनितेक्षणम् । दर्शिताधरमद्दंशा ध्याय यन्मामतर्जयः ॥", "ch": {"n": "अनुष्टुप्"}},
{"c": "20", "n": "86", "i": 2433, "v": "तथावलोक्य लीलाब्जनालभ्रमणविभ्रमात् । करौ योजयताध्ये(धी)हि यन्मयासि प्रसादिता ॥", "ch": {"n": "अनुष्टुप्"}},
{"c": "20", "n": "87", "i": 2434, "v": "ताम्बूलदानमन्यस्तकरजं करपङ्कजे । मम न स्मरसि प्रायस्तव नैव स्मरामि तत् ॥", "ch": {"n": "अनुष्टुप्"}},
{"c": "20", "n": "88", "i": 2435, "v": "तदध्ये (धी) हि मृषोद्यं मां हित्वा यत्त्वं गता सखीः । तत्रापि मे गतस्याग्रे लीलयैवाच्छिनस्तृणम् ॥", "ch": {"n": "अनुष्टुप्"}},
{"c": "20", "n": "89", "i": 2436, "v": "स्मरसि प्रेयसि प्रायो यद्द्वितीयरतासहा । शुचिरात्रीत्युपालब्धा त्वं मयापिकनादिनी ॥", "ch": {"n": "अनुष्टुप्"}},
{"c": "20", "n": "90", "i": 2437, "v": "भुञ्जानस्य नवं निम्बं परिवेविषती मधौ । सपत्नीष्वपि मे रागं संभाव्य स्वरुषः स्मरेः ॥", "ch": {"n": "अनुष्टुप्"}},
{"c": "20", "n": "91", "i": 2438, "v": "स्मर शार्करमास्वाद्य त्वया राद्धमिति स्तुवन् । स्वनिन्दारोषरक्त्रात्तु यदभैषं तवाधरात् ॥", "ch": {"n": "अनुष्टुप्"}},
{"c": "20", "n": "92", "i": 2439, "v": "मुखादारभ्य नाभ्यन्तं चुम्बं चुम्बमतृप्तवान् । न प्रापं चुम्बितुं यत्ते धन्या तच्चुम्बतु स्मृतिः ॥", "ch": {"n": "अनुष्टुप्"}},
{"c": "20", "n": "93", "i": 2440, "v": "कमपि स्मरकेलिं तं स्मर यत्र भवन्निति । मया विहितसंबुद्धिर्वीडिता स्मितवत्यसि ॥", "ch": {"n": "अनुष्टुप्"}},
{"c": "20", "n": "94", "i": 2441, "v": "नीलदाचिबुकं यत्र मदाक्तेन श्रमाम्बुना । स्मर हारमणौ दृष्टं स्वमास्यं तत्क्षणोचितम् ॥", "ch": {"n": "अनुष्टुप्"}},
{"c": "20", "n": "95", "i": 2442, "v": "स्मर तन्नखमत्रोरौ कस्तेधा(दा)दिति ते मृषा । ह्रीदैवतमलुम्पं यद्व्रतं रतपरोक्षणम् ॥", "ch": {"n": "अनुष्टुप्"}},
{"c": "20", "n": "96", "i": 2443, "v": "वनकेलौ स्मराश्वत्थदलं भूपतितं प्रति । देहि मह्यमुदस्येति मद्गिरा व्रीडितासि यत् ॥", "ch": {"n": "अनुष्टुप्"}},
{"c": "20", "n": "97", "i": 2444, "v": "इति तस्या रहस्यानि प्रिये शंसति सान्तरा । पाणिभ्यां पिदधे सख्याः श्रवसी ह्रीवशीकृता ॥", "ch": {"n": "अनुष्टुप्"}},
{"c": "20", "n": "98", "i": 2445, "v": "कर्णौ पीडयती सख्या वीक्ष्य नेत्रासितोत्पले । अप्यपीडयतां भैमीकरकोकनदे तु (नु) तौ ॥", "ch": {"n": "अनुष्टुप्"}},
{"c": "20", "n": "99", "i": 2446, "v": "तत्प्रविष्टं सखीकर्णौ पत्युरालपितं ह्रिया । पिदधाविव वैदर्भी स्वरहस्याभिसंधिना ॥", "ch": {"n": "अनुष्टुप्"}},
{"c": "20", "n": "100", "i": 2447, "v": "तमालोक्य प्रियाकेलिं नले सोत्प्रासहासिनि । आरात्तत्त्वमबुद्ध्वापि सख्यः सिष्मियिरेऽपराः ॥", "ch": {"n": "अनुष्टुप्"}},
{"c": "20", "n": "101", "i": 2448, "v": "दम्पत्योरुपरि प्रीत्या ता धराप्सरसस्तयोः । ववृषुः स्मितपुष्पाणि सुरभीणि मुखानिलैः ॥", "ch": {"n": "अनुष्टुप्"}},
{"c": "20", "n": "102", "i": 2449, "v": "तदास्यहसिताज्जातं स्मितमासामभासत । आलोकादिव शीतांशोः कुमुदश्रेणिजृम्भणम् ॥", "ch": {"n": "अनुष्टुप्"}},
{"c": "20", "n": "103", "i": 2450, "v": "प्रत्यभिज्ञाय विज्ञाथ स्वरं हासविकस्वरम् । सख्यास्तासु स्वपक्षायाः कला जातबलाऽजनि ॥", "ch": {"n": "अनुष्टुप्"}},
{"c": "20", "n": "104", "i": 2451, "v": "साहूयोच्चैरथोचे तामेहि स्वर्गेण वञ्चिते । पिब वाणी सुधावेणीर्नृपचन्द्रस्य सुन्दरि ॥", "ch": {"n": "अनुष्टुप्"}},
{"c": "20", "n": "105", "i": 2452, "v": "साशृणोत्तस्य वाग्भागमनत्यासत्तिमत्यपि । कल्पग्रामाल्पनिर्घोषं बदरीव कृशोदरी ॥", "ch": {"n": "अनुष्टुप्"}},
{"c": "20", "n": "106", "i": 2453, "v": "अथ स्वपृष्ठनिष्ठायाः शृण्वत्या निषधाभिधाः । नलमौलिमणौ तस्या भावमाकलयत्कला ॥", "ch": {"n": "अनुष्टुप्"}},
{"c": "20", "n": "107", "i": 2454, "v": "प्रतिबिम्बेक्षितैः सख्या मुखाकूतैः कृतानुमा । तद्द्रीडाद्यनुकुर्वाणा शृण्वतीवान्वमायि सा ॥", "ch": {"n": "अनुष्टुप्"}},
{"c": "20", "n": "108", "i": 2455, "v": "कारं कारं तथाकारमूचे साऽशृणवंतमाम् । मिथ्या वेत्थ गिरश्चैतद्व्यर्थाः स्युर्मम देवताः ॥", "ch": {"n": "अनुष्टुप्"}},
{"c": "20", "n": "109", "i": 2456, "v": "मत्कर्णभूषणानां तु राजन्निबिडपीडनात् । व्यथिष्यमाणपाणिस्ते निषेद्धुमुचिता प्रिया ॥", "ch": {"n": "अनुष्टुप्"}},
{"c": "20", "n": "110", "i": 2457, "v": "इति सा मोचयांचक्रे कर्णौ सख्याः करग्रहात् । पत्युराश्रवतां यान्त्यामुधायासनिषेधिनः ॥", "ch": {"n": "अनुष्टुप्"}},
{"c": "20", "n": "111", "i": 2458, "v": "श्रुतिसंरोधजध्वानसंततिच्छेदतालताम् । जगाम झटिति त्यागस्वनस्तत्कर्णयोस्ततः ॥", "ch": {"n": "अनुष्टुप्"}},
{"c": "20", "n": "112", "i": 2459, "v": "सापसृत्य कियद्दूरं मुमुदे सिष्मिये ततः । इदं च तां सखीमेत्य ययाचे काकुभिः कला ॥", "ch": {"n": "अनुष्टुप्"}},
{"c": "20", "n": "113", "i": 2460, "v": "अभिधास्ये रहस्यं ते यदश्रावि मयानयोः । वर्णयाकर्णितं मह्यमेह्यालि विनिमीयताम् ॥", "ch": {"n": "अनुष्टुप्"}},
{"c": "20", "n": "114", "i": 2461, "v": "वयस्याभ्यर्थनेनास्याः प्राक्कूटश्रूतिनाटने । विस्मितौ कुरुतः स्मैतौ दम्पती कम्पितं शिरः ॥", "ch": {"n": "अनुष्टुप्"}},
{"c": "20", "n": "115", "i": 2462, "v": "तथालिमालपन्तीं तामभ्यधान्निषधाधिपः । आस्स्व तद्वञ्चितौ स्वश्चेन्मिथ्याशपथसाहसात् ॥", "ch": {"n": "अनुष्टुप्"}},
{"c": "20", "n": "116", "i": 2463, "v": "प्रत्यालापीत्कलापीमं कलङ्कः शङ्कितः कुतः । प्रियापरिजनोक्तस्य त्वयैवाद्य मृषोद्यता ॥", "ch": {"n": "अनुष्टुप्"}},
{"c": "20", "n": "117", "i": 2464, "v": "सत्यं खलु तदाश्रौषां परं गुमुगुमारवम् । शृणोमीत्येव चावोचं नतु त्वद्वाचमित्यपि ॥", "ch": {"n": "अनुष्टुप्"}},
{"c": "20", "n": "118", "i": 2465, "v": "आमन्त्र्य तेन देव त्वां तद्वैयर्थ्यं समर्थये । शपथः कर्कशोदर्कः सत्यं सत्योपि दैवतः ॥", "ch": {"n": "अनुष्टुप्"}},
{"c": "20", "n": "119", "i": 2466, "v": "असंभोगकथारम्भैर्वञ्चयेथे कथं नु माम् । हन्त सेयमनर्हन्ती यन्न विप्रलभे युवाम् ॥", "ch": {"n": "अनुष्टुप्"}},
{"c": "20", "n": "120", "i": 2467, "v": "कर्णे कर्णे ततः सख्यौ श्रुतमाचख्यतुर्मिथः । मुहुर्विस्मयमाने च स्मयमाने च ते बहु ॥", "ch": {"n": "अनुष्टुप्"}},
{"c": "20", "n": "121", "i": 2468, "v": "अथाख्यायि कलासख्या कुप्य मे दमयन्ति मा । कर्णाद्द्वितीयतोऽप्यस्याः संगोप्यैव यदब्रवम् ॥", "ch": {"n": "अनुष्टुप्"}},
{"c": "20", "n": "122", "i": 2469, "v": "प्रियः प्रियामथाचष्ट दृष्टं कपटपाटवम् । वयस्ययोरिदं तेऽस्मान्मा सखीष्वेव विश्वसीः ॥", "ch": {"n": "अनुष्टुप्"}},
{"c": "20", "n": "123", "i": 2470, "v": "आलापि कलयापीयं पतिर्नालपति क्वचित् । रहस्येऽसौ रहस्यं तत्सभ्ये विस्रभ्यमीदृशि ॥", "ch": {"n": "अनुष्टुप्"}},
{"c": "20", "n": "124", "i": 2471, "v": "इति व्युत्तिष्ठमानायां तस्यामूचे नलः प्रियाम् । भण भैमि बहिः कुर्वे दुर्विनीते गृहादमुम् ॥", "ch": {"n": "अनुष्टुप्"}},
{"c": "20", "n": "125", "i": 2472, "v": "शिरःकम्पानुमत्याथ सुदत्या प्रीणितः प्रियः । चुलुकं तुच्छमुत्सर्प्य सख्योः सलिलमक्षिपत् ॥", "ch": {"n": "अनुष्टुप्"}},
{"c": "20", "n": "126", "i": 2473, "v": "तच्चित्रदत्ताचित्ताभ्यामुच्चैः सिचयसेचनम् । ताभ्यामलिम्भि दूरेऽपि नलेच्छापूरिभिर्जलैः ॥", "ch": {"n": "अनुष्टुप्"}},
{"c": "20", "n": "127", "i": 2474, "v": "वरेण वरुणस्यायं सुलभैरम्भसां भरैः । एतयोः स्तिमितीचक्रे हृदयं विस्मयैरपि ॥", "ch": {"n": "अनुष्टुप्"}},
{"c": "20", "n": "128", "i": 2475, "v": "तेनापि नापसर्पन्त्यौ दमयन्तीमयं ततः । हर्षेणादर्शयत्पश्य नन्विमे तन्वि मे पुरः ॥", "ch": {"n": "अनुष्टुप्"}},
{"c": "20", "n": "129", "i": 2476, "v": "क्लिन्नीकृत्याम्भसा वस्त्रं जैनप्रव्रजितीकृते । सख्यौ सक्षौमभावेऽपि निर्विघ्नस्तनदर्शने ॥", "ch": {"n": "अनुष्टुप्"}},
{"c": "20", "n": "130", "i": 2477, "v": "अम्बुनः शम्बरत्वेन मायैवाविरभूदियम् । यत्पटावृतमप्यङ्गमनयोः कथयत्यदः ॥", "ch": {"n": "अनुष्टुप्"}},
{"c": "20", "n": "131", "i": 2478, "v": "वाससो वाम्बरत्वेन दृश्यतेयमुपागमत् । चारुहारमणिश्रेणितारवीक्षणलक्षणा ॥", "ch": {"n": "अनुष्टुप्"}},
{"c": "20", "n": "132", "i": 2479, "v": "ते निरीक्ष्य निजावस्थां ह्रीणे निर्ययतुस्ततः । तयोर्वीक्षारसात्सख्यः सर्वां निश्चक्रमुः क्रमात् ॥", "ch": {"n": "अनुष्टुप्"}},
{"c": "20", "n": "133", "i": 2480, "v": "ता बहिर्भूय वैदर्भीमूचुर्नीतावधीतिनि । उपेक्ष्ये ते पुनः सख्यौ मर्मज्ञे नाधुनाप्यमू ॥", "ch": {"n": "अनुष्टुप्"}},
{"c": "20", "n": "134", "i": 2481, "v": "उच्चैरूचेऽथ ता राजा सखीयमिदमाह वः । श्रुतं मर्म ममैताभ्यां दृष्टं तत्तु मयानयोः ॥", "ch": {"n": "अनुष्टुप्"}},
{"c": "20", "n": "135", "i": 2482, "v": "मद्विरोधितयोर्वाचि न श्रद्धातव्यमेतयोः । अभ्यषिञ्चदिमे मायामिथ्यासिंहासने विधिः ॥", "ch": {"n": "अनुष्टुप्"}},
{"c": "20", "n": "136", "i": 2483, "v": "घौतेऽपि कीर्तिधाराभिश्चरिते चारुणि द्विषः । मृषामषीलवैर्लक्ष्म लेखितुं के न शिल्पिनः ॥", "ch": {"n": "अनुष्टुप्"}},
{"c": "20", "n": "137", "i": 2484, "v": "ते सख्यावाचचक्षाते न किंचिद्ब्रूवहे बहु । वक्ष्यावस्तत्परं यस्मै सर्वा निर्वासिता वयम् ॥", "ch": {"n": "अनुष्टुप्"}},
{"c": "20", "n": "138", "i": 2485, "v": "स्थापत्यैर्न स्म वित्तस्ते वर्षीयस्त्वचलत्करैः । कृतामपि तथावाचि करकम्पेन वारणाम् ॥", "ch": {"n": "अनुष्टुप्"}},
{"c": "20", "n": "139", "i": 2486, "v": "अपयातमितो धृष्टे धिग्वामश्लीलशीलताम् । इत्युक्ते चोक्तवन्तश्च व्यतिद्राते स्म ते भिया ॥", "ch": {"n": "अनुष्टुप्"}},
{"c": "20", "n": "140", "i": 2487, "v": "आह स्म तद्गिरा ह्रीणां प्रियां नतमुखीं नलः । ईदृग्भण्डसखी कापि निस्त्रपा न मनागपि ॥", "ch": {"n": "अनुष्टुप्"}},
{"c": "20", "n": "141", "i": 2488, "v": "अहो नापत्रपाकं ते जातरूपमिदं मुखम् । नातितापार्जनेऽपि स्यादितो दुर्वर्णनिर्गमः ॥", "ch": {"n": "अनुष्टुप्"}},
{"c": "20", "n": "142", "i": 2489, "v": "तामथैष हृदि न्यस्य ददौ तल्पतले तनुम् । निमिष्य च तदीयाङ्गसौकुमार्यमसिस्वदत् ॥", "ch": {"n": "अनुष्टुप्"}},
{"c": "20", "n": "143", "i": 2490, "v": "न्यस्य तस्याः कुचद्वन्द्वे मध्येनीवि निवेश्य च । स पाणेः सफलं चक्रे तत्करग्रहणश्रमम् ॥", "ch": {"n": "अनुष्टुप्"}},
{"c": "20", "n": "144", "i": 2491, "v": "स्थापितामुपरि स्वस्य तां हृदा स मुदा वहन् । तदुद्वहनकर्तृत्वमाचष्ट स्पष्टमात्मनः ॥", "ch": {"n": "अनुष्टुप्"}},
{"c": "20", "n": "145", "i": 2492, "v": "स्विद्यत्कराङ्गुलीलुप्तकस्तूरीलेपमुद्रया । पूत्कार्यपीडनौ चक्रे स सखीषु प्रियास्तनौ ॥", "ch": {"n": "अनुष्टुप्"}},
{"c": "20", "n": "146", "i": 2493, "v": "तत्कुचे नखमारोप्य चमत्कुर्वंस्तयेक्षितः । सोऽवादीत्तां हृदिस्थं ते किं मामभिनदेष न ॥", "ch": {"n": "अनुष्टुप्"}},
{"c": "20", "n": "147", "i": 2494, "v": "अहो अनौचितीयं ते हृदि शुद्धेऽप्यशुद्धवत् । अङ्कः खलैरिवाकल्पि नखैस्तीक्ष्णमुखैर्मम ॥", "ch": {"n": "अनुष्टुप्"}},
{"c": "20", "n": "148", "i": 2495, "v": "यच्चुम्बति नितम्बोरु यदालिङ्गति च स्तनौ । भुङ्क्ते गुणमयं तत्ते वासः शुभदशोचितम् ॥", "ch": {"n": "अनुष्टुप्"}},
{"c": "20", "n": "149", "i": 2496, "v": "लीनचीनांशुकं स्वेदि दरालोक्यं विलोकयन् । तन्नितम्बं स निश्वस्य निनिन्द दिनदीर्घताम् ॥", "ch": {"n": "अनुष्टुप्"}},
{"c": "20", "n": "150", "i": 2497, "v": "देशमेव ददंशासौ प्रियादन्तच्छदान्तिकम् । चकाराधरपानस्य तत्रैवालीकचापलम् ॥", "ch": {"n": "अनुष्टुप्"}},
{"c": "20", "n": "151", "i": 2498, "v": "न क्षमे चपलापाङ्गि सोढुं स्मरशरव्यथाम् । तत्प्रसीद प्रसीदेति स तां प्रीतामकोपयत् ॥", "ch": {"n": "अनुष्टुप्"}},
{"c": "20", "n": "152", "i": 2499, "v": "नेत्रे निषधनाथस्य प्रियाया वदनाम्बुजम् । ततः स्तनतटौ ताभ्यां जघनं घनमीयतुः ॥", "ch": {"n": "अनुष्टुप्"}},
{"c": "20", "n": "153", "i": 2500, "v": "इत्यधीरतया तस्य हठवृत्तिविशङ्किनी । झटित्युत्थाय सोत्कण्ठमसावन्वसरत्सखीः ॥", "ch": {"n": "अनुष्टुप्"}},
{"c": "20", "n": "154", "i": 2501, "v": "न्यवारीव यथाशक्ति स्पन्दं मन्दं वितन्वता । भैमीकुचनितम्बेन नलसंभोगलोभिना ॥", "ch": {"n": "अनुष्टुप्"}},
{"c": "20", "n": "155", "i": 2502, "v": "अपि श्रोणिभरस्वैरां धर्तुं तामशकन्न सः । तदङ्गसङ्गजस्तम्भो गजस्तम्भोरुदोरपि ॥", "ch": {"n": "अनुष्टुप्"}},
{"c": "20", "n": "156", "i": 2503, "v": "आलिङ्ग्यालिङ्ग्य तन्वङ्गि मामित्यर्धगिरं प्रियम् । स्मित्वा निवृत्य पश्यन्ती द्वारपारमगादसौ ॥", "ch": {"n": "अनुष्टुप्"}},
{"c": "20", "n": "157", "i": 2504, "v": "प्रियस्याप्रियमारभ्य तमन्तर्दूनयाऽनया । शेके शालीनयालीभ्यो न गन्तुं न निवर्तितुम् ॥", "ch": {"n": "अनुष्टुप्"}},
{"c": "20", "n": "158", "i": 2505, "v": "अचकथदथ बन्दिसुन्दरी द्वाःसविधमुपेत्य नलाय मध्यमह्नः । जय नृप दिनयौवनोष्मतप्ताप्लवनजलानि पिपासति क्षितिस्ते ॥", "ch": {"n": "पुष्पिताग्रा"}},
{"c": "20", "n": "159", "i": 2506, "v": "उपहृतमधिगङ्गमम्बु कम्बुच्छवि तव वाञ्छति केशभङ्गिसङ्गात् । अनुभवितुमनन्तरं तरङ्गासमशमनस्वसृमिश्रभावशोभाम् ॥", "ch": {"n": "पुष्पिताग्रा"}},
{"c": "20", "n": "160", "i": 2507, "v": "तपति जगत एव मूर्ध्नि भूत्वा रविरधुना त्वमिवाद्भुतप्रतापः । पुरमथनमुपास्य पश्य पुण्यैरधरितमेनमनन्तरं त्वदीयैः ॥", "ch": {"n": "पुष्पिताग्रा"}},
{"c": "20", "n": "161", "i": 2508, "v": "आनन्दं हठमाहरन्निव हरध्यानार्चनादीक्षणस्यासत्तावपि भूपतिः प्रियतमाविच्छेदखेदालसः । पक्षद्वारदिशं प्रति प्रति मुहुर्द्राङ्गिर्गतप्रेयसीप्रत्यासत्तिधिया दिशन्दृशमसौ निर्गन्तुमुत्तस्थिवान् ॥", "ch": {"n": "शार्दूलविक्रीडितम्"}},
{"c": "20", "n": "162", "i": 2509, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । अन्याक्षुण्णरसप्रमेयभणितौ विंशस्तदीये महाकाव्येऽयं व्यगलन्नलस्य चरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "21", "n": "1", "i": 2510, "v": "तं विदर्भरमणीमणिसौधादुज्जिहानमनुदर्शितसेवैः । अर्पणान्निजकरस्य नरेन्द्रैरात्मनः करदता पुनरूचे ॥", "ch": {"n": "स्वागता"}},
{"c": "21", "n": "2", "i": 2511, "v": "तस्य चीनसिचयैरपि बद्धा पद्धतिः पदयुगात्कठिनेति । तां प्यधत्त शिरसां खलु माल्यैराजराजिरभितः प्रणमन्ती ॥", "ch": {"n": "स्वागता"}},
{"c": "21", "n": "3", "i": 2512, "v": "द्रागुपाह्रियत तस्य नृपैतद्दृष्टिदानबहुमानकृतार्थैः । स्वस्य दिश्यमथ रत्नमपूर्वं यत्नकल्पितगुणाधिकचित्रम् ॥", "ch": {"n": "स्वागता"}},
{"c": "21", "n": "4", "i": 2513, "v": "अङ्गुलीचलनलोचनभङ्गिभ्रूतरङ्गविनिवेदितदानम् । रत्नमन्यनृपढौकितमन्ये तत्प्रसादमलभन्त नृपास्तत् ॥", "ch": {"n": "स्वागता"}},
{"c": "21", "n": "5", "i": 2514, "v": "तानसौ कुशलसूनृतसेकैस्तर्पितानथ पितेव विसृज्य । अस्त्रशस्त्रखुरलीषु विनिन्ये शैष्यकोपनमितानमितौजाः ॥", "ch": {"n": "स्वागता"}},
{"c": "21", "n": "6", "i": 2515, "v": "मर्त्यदुष्प्रचरमस्त्रविचारं चारुशिष्यजनतामनुशिष्य । स्वेदबिन्दुकितगोधिरधीरं स श्वसन्नभवदाप्लवनेच्छुः ॥", "ch": {"n": "स्वागता"}},
{"c": "21", "n": "7", "i": 2516, "v": "यक्षकर्दममृदून्मृदिताङ्गं प्राक्कुरङ्गमदमीलितमौलिम् । गन्धवार्भिरनुबन्धितभृङ्गैरङ्गना सिषिचुरुच्चकुचास्तम् ॥", "ch": {"n": "स्वागता"}},
{"c": "21", "n": "8", "i": 2517, "v": "भूभृतं पृथुतपोघनमाप्तस्तं शुचिः स्नपयति स्म पुरोधाः । संदधज्जलधरस्खलदोघस्तीर्थवारिलहरीरुपरिष्टात् ॥", "ch": {"n": "स्वागता"}},
{"c": "21", "n": "9", "i": 2518, "v": "प्रेयसीकुचवियोगहविर्भुग्जन्मधूमविततीरिव बिभ्रत् । स्नायिनः करसरोरुहयुग्मं तस्य गर्भधृतदर्भमराजत् ॥", "ch": {"n": "स्वागता"}},
{"c": "21", "n": "10", "i": 2519, "v": "कल्प्यमानममुनाचमनार्थं गाङ्गमम्बु चुलुकोदरचुम्बि । निर्मलत्वमिलितप्रतिबिम्बद्यामयच्छदुपनीय करे नु ॥", "ch": {"n": "स्वागता"}},
{"c": "21", "n": "11", "i": 2520, "v": "मुक्तमाप्य दमनस्य भगिन्या भूमिरात्मदयितं धृतरागा । अङ्गमङ्गमनुकं परिरेभे तं मृदो जलमृदूर्गृहयालुम् ॥", "ch": {"n": "स्वागता"}},
{"c": "21", "n": "12", "i": 2521, "v": "मूलमध्यशिखरस्थितवेधःशौरिशंभुकरकाङ्घ्रिशिरःस्थैः । तस्य मूर्ध्नि चकरे शुचि दर्भैर्वारि वान्तमिव गाङ्गतरङ्गैः ॥", "ch": {"n": "स्वागता"}},
{"c": "21", "n": "13", "i": 2522, "v": "प्राणमायतवतो जलमध्ये मञ्जिमानमभजन्मुखमस्य । आपगापरिवृढोदरपूरे पूर्वकालमुषितस्य सितांशोः ॥", "ch": {"n": "स्वागता"}},
{"c": "21", "n": "14", "i": 2523, "v": "मर्त्यलोकमदनः सदशत्वं बिभ्रदभ्रविशदद्युतितारम् । अम्बरं परिदधे विधुमौलेः स्पर्धयेव दशदिग्वसनस्य ॥", "ch": {"n": "स्वागता"}},
{"c": "21", "n": "15", "i": 2524, "v": "भीमजामनु चलत्प्रतिवेलं संयियंसुरिव राजऋषीन्द्रः । आववार हृदयं न समन्तादुत्तरीयपरिवेषमिषेण ॥", "ch": {"n": "स्वागता"}},
{"c": "21", "n": "16", "i": 2525, "v": "स्नानवारिघटराजदुरोजा गौरमृत्तिलकबिन्दुमुखेन्दुः । केशशेषजलमौक्तिकदन्ता तं बभाज सुभगाप्लवनश्रीः ॥", "ch": {"n": "स्वागता"}},
{"c": "21", "n": "17", "i": 2526, "v": "श्वैत्यशैत्यजलदैवतमन्त्रस्वादुताप्रमुदितां चतुरक्षीम् । वीक्ष्य मोघधृतसौरभलोभं घ्राणमस्य सलिलघ्रमिवासीत् ॥", "ch": {"n": "स्वागता"}},
{"c": "21", "n": "18", "i": 2527, "v": "राज्ञि भानुमदुपस्थितयेऽस्मिन्नात्तमम्बु किरति स्वकरेण । भ्रान्तयः स्फुरति तेजसि चक्रुस्त्वष्टृतर्कुचलदर्कवितर्कम् ॥", "ch": {"n": "स्वागता"}},
{"c": "21", "n": "19", "i": 2528, "v": "सम्यगस्य जपतः श्रुतिमन्त्राः संनिधानमभजन्त कराब्जे । शुद्धबीजविशदस्फुटवर्णाः स्फाटिकाक्षवलयच्छलभाजः ॥", "ch": {"n": "स्वागता"}},
{"c": "21", "n": "20", "i": 2529, "v": "पाणिपर्वणि यवः पुनराख्यद्देवतर्पणयवार्पणमस्य । न्युप्यमानजलयोगितिलौघैः स द्विरुक्तकरकालतिलोऽभूत् ॥", "ch": {"n": "स्वागता"}},
{"c": "21", "n": "21", "i": 2530, "v": "पूतपाणिचरणः शुचिनोच्चैरध्वनानितरपादहतेन । ब्रह्मचारिपरिचारि सुरार्चा वेश्म राजऋषिरेष विवेश ॥", "ch": {"n": "स्वागता"}},
{"c": "21", "n": "22", "i": 2531, "v": "क्वापि यन्नभसि धूपजधूमैर्मेचकागुरुभवैर्भ्रमराणाम् । भूयते स्म सुमनःसुमनःस्रग्दामधामपटले पटलेन ॥", "ch": {"n": "स्वागता"}},
{"c": "21", "n": "23", "i": 2532, "v": "साङ्कुरेव रुचिपीततमा यैर्यैः पुरास्ति रजनी रजनीव । ते धृता वितरितुं त्रिदशेभ्यो यत्र हेमतिलका इव दीपाः ॥", "ch": {"n": "स्वागता"}},
{"c": "21", "n": "24", "i": 2533, "v": "यत्र मौक्तिकमणेर्विरहेण प्रीतिकामधृतवह्निपदेन । कङ्कुमेन परिपूरितमन्तः शुक्तयः शुशुभिरेऽनुभवन्त्यः ॥", "ch": {"n": "स्वागता"}},
{"c": "21", "n": "25", "i": 2534, "v": "अङ्कचुम्बिधनचन्दनपङ्कं यत्र गारुडशिलाजममत्रम् । प्राप केलिकवलीभवदिन्दोः सिंहिकासुतमुखस्य सुखानि ॥", "ch": {"n": "स्वागता"}},
{"c": "21", "n": "26", "i": 2535, "v": "गर्भमैणमदकर्दमसान्द्रं भाजनानि रजतस्य भजन्ति । यत्र साम्यमगमन्नमृतांशोरङ्करङ्कुकलुषीकृतकुक्षेः ॥", "ch": {"n": "स्वागता"}},
{"c": "21", "n": "27", "i": 2536, "v": "उज्जिहानसुकृताङ्कुरशङ्का यत्र धर्मगहने खलु तेने । भूरिशर्करकरम्भबलीनामालिभिः सुगतसौधसखानाम् ॥", "ch": {"n": "स्वागता"}},
{"c": "21", "n": "28", "i": 2537, "v": "खर्वमाख्यदमरौघनिवासं पर्वतं क्वचन चम्पकसंपत् । मल्लिकाकुसुमराशिरकाऋषीद्यत्र च स्फटिकसानुमनुच्चम् ॥", "ch": {"n": "स्वागता"}},
{"c": "21", "n": "29", "i": 2538, "v": "स्वात्मनः प्रियमपि प्रति गुप्तिं कुर्वती कुलवधूमवजज्ञौ । हृद्यदैवतनिवेद्यनिवेशाद्यत्र भूमिरवकाशदरिद्रा ॥", "ch": {"n": "स्वागता"}},
{"c": "21", "n": "30", "i": 2539, "v": "यत्र कान्तकरपीडितनीलग्रावरश्मिचिकुरासु विरेजुः । गातृमूर्धविधुतेरनुबिम्बात्कुट्टिमक्षितिषु कुट्टिमितानि ॥", "ch": {"n": "स्वागता"}},
{"c": "21", "n": "31", "i": 2540, "v": "नैकवर्णमणिभूषणपूर्णे स क्षितीन्दुरनवद्यनिवेद्ये । अध्यतिष्ठदमलं मणिपीठं तत्र चित्रसिचयोच्चयचारौ ॥", "ch": {"n": "स्वागता"}},
{"c": "21", "n": "32", "i": 2541, "v": "सम्यगर्चति नलेऽर्कमतूर्णं भक्तिगन्धिरमुनाकलि कर्णः । श्रद्दधानहृदयप्रति चातः साम्बमम्बरमणिर्निरचैषीत् ॥", "ch": {"n": "स्वागता"}},
{"c": "21", "n": "33", "i": 2542, "v": "तत्तदर्यमरहस्यजपेषु स्रङ्नयः शयममुष्य बभाज । रक्तिमानमिव शिक्षितुमुच्चै रक्तचन्दनजबीजसमाजः ॥", "ch": {"n": "स्वागता"}},
{"c": "21", "n": "34", "i": 2543, "v": "हेमनामकतरुप्रसवेन त्र्यम्बकस्तदुपकल्पितपूजः । आत्तया युधि विजित्य रतीशं राजितः कुसुमकाहलयेव ॥", "ch": {"n": "स्वागता"}},
{"c": "21", "n": "35", "i": 2544, "v": "अर्चयन्हरकरं स्मितभाजा नागकेसरतरोः प्रसवेन । सोयमापयदतिर्यगवाग्दिक्पालपाण्डुरकपालविभूषाम् ॥", "ch": {"n": "स्वागता"}},
{"c": "21", "n": "36", "i": 2545, "v": "नीलनीररुहमाल्यमयीं स न्यस्य तस्य गलनालविभूषाम् । स्फाटिकीमपि तनुं निरमासीन्नीलकण्ठपदसान्वयतायै ॥", "ch": {"n": "स्वागता"}},
{"c": "21", "n": "37", "i": 2546, "v": "प्रीतिमेष्यति कृतेन ममेदृक्कर्मणा पुररिपुर्मदनारिः । तत्पुरः पुरमतोयमधाक्षीद्धूपरूपमथ कामशरं च ॥", "ch": {"n": "स्वागता"}},
{"c": "21", "n": "38", "i": 2547, "v": "तन्मुहूर्तमपि भीमतनूजाविप्रयोगमसहिष्णुरिवायम् । शूलिमौलिशशिभीततयाऽभूद्ध्यानमूर्च्छननिमीलितनेत्रः ॥", "ch": {"n": "स्वागता"}},
{"c": "21", "n": "39", "i": 2548, "v": "दण्डवद्भुवि लुठन्स ननाम त्र्यम्बकं शरणभागिव कामः । आत्मशस्त्रविशिखासनबाणान्न्यस्य तत्पदयुगे कुसुमानि ॥", "ch": {"n": "स्वागता"}},
{"c": "21", "n": "40", "i": 2549, "v": "त्र्यम्बकस्य पदयोः कुसुमानि न्यस्य सैष निजशस्त्रनिभानि । दण्डवद्भुवि लुठन्किमु कामस्तं शरण्यमुपगम्य ननाम ॥", "ch": {"n": "स्वागता"}},
{"c": "21", "n": "41", "i": 2550, "v": "व्यापृतस्य शतरुद्रियजप्तौ पाणिमस्य नवपल्लवलीलम् । भृङ्गभङ्गिरिव रुद्रपराक्षश्रेणिरश्रयत रुद्रपरस्य ॥", "ch": {"n": "स्वागता"}},
{"c": "21", "n": "42", "i": 2551, "v": "उत्तमं स महति स्म महीभृत्पूरुषं पुरुषसूक्तविधानैः । द्वादशापि च स केशवमूर्तीर्द्वादशाक्षरमुदीर्य ववन्दे ॥", "ch": {"n": "स्वागता"}},
{"c": "21", "n": "43", "i": 2552, "v": "मल्लिकाकुसुमदुण्डुभकेन स भ्रमीवलयितेन कृते तम् । आसने निहितमैक्षत साक्षात्कुण्डलीन्द्रतनुकुण्डलभाजम् ॥", "ch": {"n": "स्वागता"}},
{"c": "21", "n": "44", "i": 2553, "v": "मेचकोत्पलमयी बलिबन्द्धुस्तद्वलिस्रगुरसि स्फुरति स्म । कौस्तुभाख्यमणिकुट्टिमवास्तुश्रीकटाक्षविकटायितकोटिः ॥", "ch": {"n": "स्वागता"}},
{"c": "21", "n": "45", "i": 2554, "v": "स्वर्णकेतकशतानि स हेम्नः पुण्डरीकघटनां रजतस्य । मालयारुणमणेः करवीरं तस्य मूर्ध्नि पुनरुक्तमकार्षीत् ॥", "ch": {"n": "स्वागता"}},
{"c": "21", "n": "46", "i": 2555, "v": "नाल्पभक्तबलिरन्ननिवेद्यैस्तस्य हारिणमदेन स कृष्णः । शङ्खचक्रजलजातवदर्चः शङ्खचक्रजलपूजनयाभूत् ॥", "ch": {"n": "स्वागता"}},
{"c": "21", "n": "47", "i": 2556, "v": "राज्ञि कृष्णलघुधूपनधूमाः पूजयत्यहिरिपुध्वजमस्मिन् । निर्ययुर्भवधृता भुजगा भीदुर्यशोमलिनिता इव जालैः ॥", "ch": {"n": "स्वागता"}},
{"c": "21", "n": "48", "i": 2557, "v": "अर्घनिःस्वमणिमाल्यविमिश्रैः स्मेरजातिमयदामसहस्रैः । तं पिधाय विदधे बहुरत्नक्षीरनीरनिधिमग्नमिवैषः ॥", "ch": {"n": "स्वागता"}},
{"c": "21", "n": "49", "i": 2558, "v": "अक्षसूत्रगतपुष्करबीजश्रेणिरस्य करसंकरमेत्य । शौरिमुक्तजपितुः पुनरापत्पद्मसद्मचिरवासविलासम् ॥", "ch": {"n": "स्वागता"}},
{"c": "21", "n": "50", "i": 2559, "v": "कैटभारिपदयोर्नितमूर्ध्ना सञ्जिता विचकिलस्रगनेन । जह्नुजेव भुवनप्रभुणाऽभात्सेवितानुनयतायतमाना ॥", "ch": {"n": "स्वागता"}},
{"c": "21", "n": "51", "i": 2560, "v": "स्वानुरागमनघः कमलायां सूचयन्नपि हृदि न्यसनेन । गौरवं व्यधित वागधिदेव्याः श्रीगृहोर्ध्वनिजकण्ठनिवेशात् ॥", "ch": {"n": "स्वागता"}},
{"c": "21", "n": "52", "i": 2561, "v": "इत्यवेत्य वसुना बहुनापि प्राप्नुवन्न मुदमर्चनया सः । सूक्तिमौक्तिकमयैरथ हारैर्भक्तिमैहत हरेरुपहारैः ॥", "ch": {"n": "स्वागता"}},
{"c": "21", "n": "53", "i": 2562, "v": "दूरतः स्तुतिरवाग्विषयस्ते रूपमस्मदभिधा तव निन्दा । तत्क्षमस्व यदहं प्रलपामीत्युक्तिपूर्वमयमेतदवोचत् ॥", "ch": {"n": "स्वागता"}},
{"c": "21", "n": "54", "i": 2563, "v": "स्वप्रकाश जड एष जनस्ते वर्णनं यदभिलष्यति कर्तुम् । नन्वहर्पतिमहः प्रति स स्यान्न प्रकाशनरसस्तमसः किम् ॥", "ch": {"n": "स्वागता"}},
{"c": "21", "n": "55", "i": 2564, "v": "मैव वाङ्मनसयोर्विषयो भूस्त्वां पुनर्न कथमुद्दिशतां ते । उत्कचातकयुगस्य घनः स्यात्तृप्तये घनमनाप्नुवतोऽपि ॥", "ch": {"n": "स्वागता"}},
{"c": "21", "n": "56", "i": 2565, "v": "छद्ममत्स्यवपुषस्तव पुच्छास्फालनाज्जलमिवोद्धतमब्धेः । श्वैत्यमेत्य गगनाङ्गणसङ्गादाविरस्ति विबुधालयगङ्गा ॥", "ch": {"n": "स्वागता"}},
{"c": "21", "n": "57", "i": 2566, "v": "भूरिसृष्टिधृतभूवलयानां पृष्ठसीमनि किणैरिव चक्रैः । चुम्बितावतु जगत्सितिरक्षाकर्मठस्य कमठस्तव मूर्तिः ॥", "ch": {"n": "स्वागता"}},
{"c": "21", "n": "58", "i": 2567, "v": "दिक्षु यत्खुरचतुष्टयमुद्रामभ्यवैमि चतुरोऽपि समुद्रान् । तस्य पोत्रिवपुषास्तव दंष्ट्रा तुष्टयेऽस्तु मम वाऽस्तु जगत्याः ॥", "ch": {"n": "स्वागता"}},
{"c": "21", "n": "59", "i": 2568, "v": "उद्धृतिस्खलदिलापरिरम्भाल्लोमभिर्बहिरितैर्बहुहृष्टैः । ब्राह्ममण्डमभवद्वलिनीपं केलिकोल तव तत्र न मातः ॥", "ch": {"n": "स्वागता"}},
{"c": "21", "n": "60", "i": 2569, "v": "दानवाद्यगहनप्रभवस्त्वं सिंह मामव रवैर्घनघोरैः । वैरिदारिदिविषत्सुकृतास्त्रग्रामसंभवभवन्मनुजार्धः ॥", "ch": {"n": "स्वागता"}},
{"c": "21", "n": "61", "i": 2570, "v": "दैत्यभर्तुरुदरान्धुनिविष्टां शक्रसंपदमिवोद्धरतस्ते । पातु पाणिशृणिपञ्चकमस्माञ्छिन्नरज्जुनिभलग्नतदन्त्रम् ॥", "ch": {"n": "स्वागता"}},
{"c": "21", "n": "62", "i": 2571, "v": "स्वेन पूर्यत इयं सकलाशा भो बले न मम किं भवतेति । त्वं बटुः कपटवाचि पटीयान्देहि वामन मनःप्रमदं नः ॥", "ch": {"n": "स्वागता"}},
{"c": "21", "n": "63", "i": 2572, "v": "दानवारिरसिकायविभूतेर्वश्मि तेऽस्मि सुतरां प्रतिपत्तिम् । इत्युदग्रपुलकं बलिनोक्तं त्वां नमामि कृतवामनमायम् ॥", "ch": {"n": "स्वागता"}},
{"c": "21", "n": "64", "i": 2573, "v": "भोगिभिः क्षितितले दिवि वासं बन्धमेष्यसि चिरं ध्रियमाणः । पाणिरेष भुवनं वितरेति छद्मवाग्भिरव वामन विश्वम् ॥", "ch": {"n": "स्वागता"}},
{"c": "21", "n": "65", "i": 2574, "v": "आशयस्य विवृतिः क्रियते किं दित्सुरस्मि हि भवच्चरणेभ्यः । विश्वमित्यभिहितो बलिनास्मान्वामन प्रणतपावन पायाः ॥", "ch": {"n": "स्वागता"}},
{"c": "21", "n": "66", "i": 2575, "v": "क्षत्त्रजातिरुदियाय भुजाभ्यां या तवैव भुवनं सृजतः प्राक् । जामदग्न्यवपुषस्तव तस्यास्तौ लयार्थमुचितौ विजयेताम् ॥", "ch": {"n": "स्वागता"}},
{"c": "21", "n": "67", "i": 2576, "v": "पांसुला बहुपतिर्नियतं या वेधसारचि रुषा नवखण्डा । तां भुवं कृतवतो द्विजभुक्तां युक्तकारितरता तव जीयात् ॥", "ch": {"n": "स्वागता"}},
{"c": "21", "n": "68", "i": 2577, "v": "कार्तवीर्यभिदुरेण दशास्ये रैणुकेय भवता सुखनाश्ये । कालभेदविरहादसमाधिं नौमि रामपुनरुक्तिमहं ते ॥", "ch": {"n": "स्वागता"}},
{"c": "21", "n": "69", "i": 2578, "v": "हस्तलेखमसृजत्खलु जन्मस्थानरेणुकमसौ भवदर्थम् । राम राममधरीकृततत्तल्लेखकः प्रथममेव विधाता ॥", "ch": {"n": "स्वागता"}},
{"c": "21", "n": "70", "i": 2579, "v": "उद्भवाजतनुजादज कामं विश्वभूषण न दूषणमत्र । दूषणप्रशमनाय समर्थं येन देव तव वैभवमेव ॥", "ch": {"n": "स्वागता"}},
{"c": "21", "n": "71", "i": 2580, "v": "नो ददासि यदि तत्त्वधियं मे यच्छ मोहमपि तं रघुवीर । येन रावणचमूर्युधि मूढा त्वन्मयं जगदपश्यदशेषम् ॥", "ch": {"n": "स्वागता"}},
{"c": "21", "n": "72", "i": 2581, "v": "आज्ञया च पितुरज्ञभिया च श्रीरहीयत महीप्रभवा द्विः । लङ्घितश्च भवता किमु नद्विर्वारिराशिरुदकाङ्कगलङ्कः ॥", "ch": {"n": "स्वागता"}},
{"c": "21", "n": "73", "i": 2582, "v": "कामदेवविशिखैः खलु नेशं मार्पयज्जनकजामिति रक्षः । दैवतादमरणे वरवाक्यं तथ्ययत्स्वमपुनाद्भवदस्त्रैः ॥", "ch": {"n": "स्वागता"}},
{"c": "21", "n": "74", "i": 2583, "v": "तद्यशो हसति कम्बुकदम्बं शम्बुकस्य न किमम्बुधिचुम्बि । नामशेषितससैन्यदशास्यादस्तमाप यदसौ तव हस्तात् ॥", "ch": {"n": "स्वागता"}},
{"c": "21", "n": "75", "i": 2584, "v": "मृत्युभीतिकरपुण्यजनेन्द्रत्रासदानजमुपाऋज्य यशस्तत् । ह्रीणवानसि कथं न विहाय क्षुद्रदुर्जनभिया निजदारान् ॥", "ch": {"n": "स्वागता"}},
{"c": "21", "n": "76", "i": 2585, "v": "इष्टदारविरहौर्वपयोधिस्त्वं शरण्य शरणं स ममैधि । लक्ष्मणक्षणवियोगकृशानौ यः स्वजीविततृणाहुतियज्वा ॥", "ch": {"n": "स्वागता"}},
{"c": "21", "n": "77", "i": 2586, "v": "क्रौञ्चदुःखमपि वीक्ष्य शुचा यः श्लोकमेकमसृजत्कविराद्यः । स त्वदुत्थकरुणः खलु काव्यं श्लोकसिन्धुमुचितं प्रबबन्ध ॥", "ch": {"n": "स्वागता"}},
{"c": "21", "n": "78", "i": 2587, "v": "विश्रवःपितृकयाप्तुमनर्हं सश्रवस्त्वमनयेत्युचितज्ञः । किं चकर्तिथ न शूर्पणखाया लक्ष्मणेन वपुषा श्रवसी वा ॥", "ch": {"n": "स्वागता"}},
{"c": "21", "n": "79", "i": 2588, "v": "ते हरन्तु दुरितव्रततिं मे यैः स कल्पविटपी तव दोर्भिः । छद्मयादवतनोरुदपाटि स्पर्धमान इव दानमदेन ॥", "ch": {"n": "स्वागता"}},
{"c": "21", "n": "80", "i": 2589, "v": "बालकेलिषु तदा यदलावीः कर्परीभिरभिहत्य तरङ्गान् । भाविबाणभुजभेदनलीलासूत्रपात्र इव पातु तदस्मान् ॥", "ch": {"n": "स्वागता"}},
{"c": "21", "n": "81", "i": 2590, "v": "कर्णशक्तिमफलां खलु कर्तुं सज्जितार्जुनरथाय नमस्ते । केतनेन कपिनोरसि शक्तिं लक्ष्मणं कृतवता हृतशल्यम् ॥", "ch": {"n": "स्वागता"}},
{"c": "21", "n": "82", "i": 2591, "v": "नापगेयमनयः सशरीरं द्यां वरेण नितरामपि भक्तम् । मा स भूत्सुरवधूसुरतज्ञो दिव्यपि व्रतविलोपभियेति ॥", "ch": {"n": "स्वागता"}},
{"c": "21", "n": "83", "i": 2592, "v": "घातितार्कसुतकर्णदयालुर्जैत्रितेन्दुकुलपार्थकृतार्थः । अर्धदुःखसुखमभ्यनयस्त्वं सास्रुभानुविहसद्विधुनेत्रः ॥", "ch": {"n": "स्वागता"}},
{"c": "21", "n": "84", "i": 2593, "v": "प्राणवत्प्रणयिराध न राधा पुत्रशत्रुसखिता सदृशी ते । श्रीप्रियस्य सदृगेव तवश्रीवत्समात्महृदि धर्तुमजस्रम् ॥", "ch": {"n": "स्वागता"}},
{"c": "21", "n": "85", "i": 2594, "v": "तावकापरतनोः सितकेशस्त्वं हली किल स एव च शेषः । साध्वसाववतरस्तव धत्ते तज्जरच्चिकुरनालविलासः ॥", "ch": {"n": "स्वागता"}},
{"c": "21", "n": "86", "i": 2595, "v": "हृद्यगन्धवहभोगवतीशः शेषरूपमपि बिभ्रदशेषः । भोगभूतिमदिरारुचिरश्रीरुल्लसत्कुमुदबन्धुरुचिस्त्वम् ॥", "ch": {"n": "स्वागता"}},
{"c": "21", "n": "87", "i": 2596, "v": "रेवतीशसुषमा किल नीलस्याम्बरस्य रुचिरा तनुभासा । कामपाल भवतः कुमुदाविर्भावभावितरुचेरुचितैव ॥", "ch": {"n": "स्वागता"}},
{"c": "21", "n": "88", "i": 2597, "v": "एकचित्तततिरद्वयवादिन्नत्रयीपरिचितोऽथ बुधस्त्वम् । पाहि मां विधुतकोटिचतुष्कः पञ्चबाणविजयी षडभिज्ञः ॥", "ch": {"n": "स्वागता"}},
{"c": "21", "n": "89", "i": 2598, "v": "तत्र मारजयिनि त्वयि साक्षात्कुर्वति क्षणिकतात्मनिषेधौ । पुष्पवृष्टिरपतत्सुरहस्तात्पुष्पशस्त्रशरसंततिरेव ॥", "ch": {"n": "स्वागता"}},
{"c": "21", "n": "90", "i": 2599, "v": "तावके हृदि निपात्य कृतेयं मन्मथेन दृढधैर्यतनुत्रे । कुण्ठनादतितमां कुसुमानां छत्त्रमित्त्रमुखतैव शराणाम् ॥", "ch": {"n": "स्वागता"}},
{"c": "21", "n": "91", "i": 2600, "v": "यत्तव स्तवविधौ विधिरास्ये चातुरीं चरति तच्चतुरास्यः । त्वय्यशेषविदि जाग्रति शर्वः सर्वविद्ब्रुवतया शितिकण्ठः ॥", "ch": {"n": "स्वागता"}},
{"c": "21", "n": "92", "i": 2601, "v": "भूमवत्कलयता युधि कालं म्लेच्छकल्पशिखिनां करवालम् । कल्किना दशतयं मम कल्कं त्वं व्युदस्य दशमावतरेण ॥", "ch": {"n": "स्वागता"}},
{"c": "21", "n": "93", "i": 2602, "v": "देहिनेव यशसा भ्रमतोर्व्यां पाण्डुरेण रणरेणुभिरुच्चैः । विष्णुना जनयितुर्भवताभून्नाम विष्णुयशसश्च सदर्थम् ॥", "ch": {"n": "स्वागता"}},
{"c": "21", "n": "94", "i": 2603, "v": "सन्तमद्वयमयेऽध्वनि दत्तात्रेयमर्जुनयशोर्जनबीजम् । नौमि योगजयितानघसंज्ञं त्वामलर्कभवमोहतमोर्कम् ॥", "ch": {"n": "स्वागता"}},
{"c": "21", "n": "95", "i": 2604, "v": "भानुसूनुमनुगृह्य जय त्वं राममूर्तिहतवृत्रहपुत्रः । इन्द्रनन्दनसपक्षमपि त्वां नौमि कृष्ण निहतार्कतनूजम् ॥", "ch": {"n": "स्वागता"}},
{"c": "21", "n": "96", "i": 2605, "v": "वामनादणुतमादनुजीयास्त्वं त्रिविक्रमतनूभृतदिक्कः । वीतहिंसनकथादथ बुद्धात्कल्किना हतसमस्त नमस्ते ॥", "ch": {"n": "स्वागता"}},
{"c": "21", "n": "97", "i": 2606, "v": "मां त्रिविक्रम पुनीहि पदे ते किं लगन्नजनि राहुरुपानत् । किं प्रदक्षिणनकृद्भ्रमिपाशं जाम्बवानदित ते बलिबन्धे ॥", "ch": {"n": "स्वागता"}},
{"c": "21", "n": "98", "i": 2607, "v": "अर्धचक्रवपुषार्जुनबाहून्योऽलुनात्परशुनाथ सहस्रम् । तेन किं सकलचक्रविलूने बाणबाहुनिचयेऽञ्चति चिक्रम् ॥", "ch": {"n": "स्वागता"}},
{"c": "21", "n": "99", "i": 2608, "v": "पाञ्चजन्यमधिगत्य करेणापाञ्चजन्यमसुरानिति वक्षि । चेतनाः स्थ किल पश्यत किं नाचेतनोऽपि मयि मुक्तविरोधः ॥", "ch": {"n": "स्वागता"}},
{"c": "21", "n": "100", "i": 2609, "v": "तावकोरसि लसद्वनमाले श्रीफलद्विफलशाखिकयेव । स्थीयते कमलया त्वदजस्रस्पर्शकण्टकितयोत्कुचया च ॥", "ch": {"n": "स्वागता"}},
{"c": "21", "n": "101", "i": 2610, "v": "त्यज्यते न जलजेन करस्ते शिक्षितुं सुभगभूयमिवोच्चैः । आननं च नयनायितबिम्बः सेवते कुमुदहासकरांशुः ॥", "ch": {"n": "स्वागता"}},
{"c": "21", "n": "102", "i": 2611, "v": "ये हिरण्यकशिपुं रिपुमुच्चै रावणं च कुरुवीरचयं च । हन्त हन्तुमभवंस्तव योगास्ते नरस्य च हरेश्च जयन्ति ॥", "ch": {"n": "स्वागता"}},
{"c": "21", "n": "103", "i": 2612, "v": "केयमर्धभवता भवतोहे मायिना ननु भवः सकलस्त्वम् । शेषतामपि भजन्तमशेषं वेद वेदनयनो हि जनस्त्वाम् ॥", "ch": {"n": "स्वागता"}},
{"c": "21", "n": "104", "i": 2613, "v": "प्राग्भवैरुदगुदग्भवगुम्फान्मुक्तियुक्तिविहताविह तावत् । नापरः स्फुरति कस्यचनापि त्वत्समाधिमवधूय समाधिः ॥", "ch": {"n": "स्वागता"}},
{"c": "21", "n": "105", "i": 2614, "v": "ऊर्ध्वदिक्कदलनां द्विरकार्षीः किं तनुं हरिहरीभवनाय । किं च तिर्यगभिनो नृहरित्वे कः स्वतन्त्रमनु नन्वनुयोगः ॥", "ch": {"n": "स्वागता"}},
{"c": "21", "n": "106", "i": 2615, "v": "आप्तकाम सृजसि त्रिजगत्किं किं भिनत्सि यदि निर्मितमेव । पासि चेदमवतीर्य मुहुः किं स्वात्मनापि यदवश्यविनाश्यम् ॥", "ch": {"n": "स्वागता"}},
{"c": "21", "n": "107", "i": 2616, "v": "जाह्नवीजलजकौस्तुभचन्द्रान्पादपाणिहृदयेक्षणवृत्तीन् । उत्थिताब्धिसलिलात्त्वयि लोला श्रीःस्थिता परिचितान्परिचिन्त्य ॥", "ch": {"n": "स्वागता"}},
{"c": "21", "n": "108", "i": 2617, "v": "वस्तु वास्तु घटते न भिदानां यौक्तनैकविधबाधविरोधैः । तत्त्वदीहितविजृम्भिततत्तद्भेदमेतदिति तत्वनिरुक्तिः ॥", "ch": {"n": "स्वागता"}},
{"c": "21", "n": "109", "i": 2618, "v": "वस्तु विश्वमुदरे तव दृष्ट्वा बाह्यवत्किल मृकण्डुतनूजः । स्वं विमिश्रमुभयं न विविञ्चन्निर्ययौ स कतमस्त्वमवैषि ॥", "ch": {"n": "स्वागता"}},
{"c": "21", "n": "110", "i": 2619, "v": "ब्रह्मणोऽस्तु तव शक्तिलतायां मूर्ध्नि विश्वमथ पत्युरहीनाम् । बालतां कलयतो जठरे वा सर्वथासि जगतामवलम्बः ॥", "ch": {"n": "स्वागता"}},
{"c": "21", "n": "111", "i": 2620, "v": "धर्मबीजसलिला सरिदङ्घ्रावर्थमूलमुरसि स्फुरति श्रीः । कामदैवतमपि प्रसवस्ते ब्रह्म मुक्तिदमसि स्वयमेव ॥", "ch": {"n": "स्वागता"}},
{"c": "21", "n": "112", "i": 2621, "v": "लीलयापि तव नाम जना ये गृह्णते नरकनाशकरस्य । तेभ्य एव नरकैरुचिता भीस्ते तु बिभ्यतु कथं नरकेभ्यः ॥", "ch": {"n": "स्वागता"}},
{"c": "21", "n": "113", "i": 2622, "v": "मृत्युहेतुषु न वज्रनिपाताद्भीतिमर्हति जनस्त्वयि भक्तः । यत्तदोच्चरति वैष्णवकण्ठान्निष्प्रयत्नमपि नाम तव द्राक् ॥", "ch": {"n": "स्वागता"}},
{"c": "21", "n": "114", "i": 2623, "v": "सर्वथापि शुचिनि क्रियमाणे मन्दिरोदर इवावकरा ये । उद्भवन्ति भविनां हृदि तेषां शोधनी भवदनुस्मृतिधारा ॥", "ch": {"n": "स्वागता"}},
{"c": "21", "n": "115", "i": 2624, "v": "अस्मदाद्यविषयेऽपि विशेषे रामनाम तव धाम गुणानाम् । अन्वबन्धि भवतैव तु कस्मादन्यथा ननु जनुस्त्रितयेऽपि ॥", "ch": {"n": "स्वागता"}},
{"c": "21", "n": "116", "i": 2625, "v": "भक्तिभाजमनुगृह्य दृशा मां भास्करेण कुरु वीततमस्कम् । अर्पितेन मम नाथ न तापं लोचनेन विधुना विधुनासि ॥", "ch": {"n": "स्वागता"}},
{"c": "21", "n": "117", "i": 2626, "v": "लङ्घयन्नहरहर्भवदाज्ञामस्मि हा विधिनिषेधमयीं यः । दुर्लभं स तपसापि गिरैव त्वत्प्रसादमहमिच्छुरलज्जः ॥", "ch": {"n": "स्वागता"}},
{"c": "21", "n": "118", "i": 2627, "v": "विश्वरूप कृतविश्व कियत्ते वैभवाद्भुतमणौ हृदि कुर्वे । हेम नह्यति कियन्निजचीरे काञ्चनाद्रिमधिगत्य दरिद्रः ॥", "ch": {"n": "स्वागता"}},
{"c": "21", "n": "119", "i": 2628, "v": "इत्युदीर्य स हरिं प्रति संप्रज्ञातवासिततमः समपादि । भावनाबलविलोकितविष्णौ प्रीतिभक्तिसदृशानि चरिष्णुः ॥", "ch": {"n": "स्वागता"}},
{"c": "21", "n": "120", "i": 2629, "v": "विप्रपाणिषु भृशं वसुवर्षी पात्रसात्कृतपितृक्रतुकव्यः । श्रेयसा हरिहरं परिपूज्य प्रह्व एष शरणं प्रविवेश ॥", "ch": {"n": "स्वागता"}},
{"c": "21", "n": "121", "i": 2630, "v": "माध्यंदिनादनु विधेर्वसुधाषुधांशुरास्वादितामृतमयौदनमोदमानः । प्राञ्चं स चित्रमविदूरितवैजयन्तं वेश्माचलं निजरुचीभिरलंचकार ॥", "ch": {"n": "वसन्ततिलका"}},
{"c": "21", "n": "122", "i": 2631, "v": "भीमात्मजापि कृतदैवतभक्तिपूजा पत्यौ च भुक्तवति भुक्तवती ततोऽनु । तस्याङ्कमङ्कुरिततत्परिरिप्समध्यमध्यास्त भूषणभरातिभरालसाङ्गी ॥", "ch": {"n": "वसन्ततिलका"}},
{"c": "21", "n": "123", "i": 2632, "v": "तामन्वगादशितबिम्बविपाकचञ्चोः स्पष्टं शलाटुपरिणत्युचितच्छदस्य । कीरस्य कापि करवारिरुहे वहन्ती सौन्दर्यपुञ्जमिव पञ्जरमेकमाली ॥", "ch": {"n": "वसन्ततिलका"}},
{"c": "21", "n": "124", "i": 2633, "v": "कूजायुजा बहुलपक्षशितिम्नि सीम्ना स्पष्टं कुहूपदपदार्थमिथोऽन्वयेन । तिर्यग्धृतस्फटिकदण्डकवर्तिनैका तामन्ववर्तत पिकेन मदाधिकेन ॥", "ch": {"n": "वसन्ततिलका"}},
{"c": "21", "n": "125", "i": 2634, "v": "शिष्याः कलाविधिषु भीमभुवो वयस्या वीणामृदुक्वणनकर्मणि याः प्रवीणाः । आसीनमेनमुपवीणयितुं ययुस्ता गन्धर्वराजतनुजा मनुजाधिराजम् ॥", "ch": {"n": "वसन्ततिलका"}},
{"c": "21", "n": "126", "i": 2635, "v": "तासामभासत कुरङ्गदृशां विपञ्ची किंचित्पुरः कलितनिष्कलकाकलीका । भैमीतथामधुरकण्ठलतोपकण्ठे शब्दायितुं प्रथममप्रतिभावतीव ॥", "ch": {"n": "वसन्ततिलका"}},
{"c": "21", "n": "127", "i": 2636, "v": "सा यद्धृताखिलकलागुणभूमभूमीभैमीतुलाधिगतये स्वरसंगतासीत् । तं प्रागसावविनयं परिवादमेत्य लोकेऽधुनापि विदिता परिवादिनीति ॥", "ch": {"n": "वसन्ततिलका"}},
{"c": "21", "n": "128", "i": 2637, "v": "नादं निषादमधुरं ततमुज्जगार साभ्यासभागवनिभृत्कुलकुञ्जरस्य । स्तम्बेरमीव कृतसश्रुतिमूर्धकम्पा वीणा विचित्रकरचापलमाभजन्ती ॥", "ch": {"n": "वसन्ततिलका"}},
{"c": "21", "n": "129", "i": 2638, "v": "आकृष्य सारमखिलं किमु वल्लकीनां तस्या मृदुस्वरमसर्जि न कण्ठनालम् । तेनान्तरं तरलभावमवाप्य वीणा ह्रीणा न कोणममुचत्किमु वालयेषु ॥", "ch": {"n": "वसन्ततिलका"}},
{"c": "21", "n": "130", "i": 2639, "v": "तद्दम्पतिश्रुतिमधून्यथ चाटुगाथा वीणास्तथा जगुरतिस्फुटवर्णबन्धम् । इत्थं यथा वसुमतीरतिगृह्यकस्ताः कीरः किरन्मुदमुदीरयति स्म विश्वाः ॥", "ch": {"n": "वसन्ततिलका"}},
{"c": "21", "n": "131", "i": 2640, "v": "अस्माकमुक्तिभिरवैष्यथ एव बुद्धेर्गाधं युवामतिमती स्तुमहे तथापि । ज्ञानं हि वागवसरावचनाद्भवद्भ्यामेतावदप्यनवधारितमेव न स्यात् ॥", "ch": {"n": "वसन्ततिलका"}},
{"c": "21", "n": "132", "i": 2641, "v": "भूभृद्भवाङ्कभुवि राजशिखामणेः सा त्वं चास्य भोगसुभगस्य समः क्रमोऽयम् । यन्नाकपालकलनाकलितस्य भर्तुरत्रापि जन्मनि सती भवती स भेदः ॥", "ch": {"n": "वसन्ततिलका"}},
{"c": "21", "n": "133", "i": 2642, "v": "एषा रतिः स्फुरति चेतसि कस्य यस्याः सूते रतिं द्युतिरथ त्वयि वा तनोति । त्रैयक्षवीक्षणखिलीकृतनिर्जरत्वसिद्धायुरध्वमकरध्वजसंशयं कः ॥", "ch": {"n": "वसन्ततिलका"}},
{"c": "21", "n": "134", "i": 2643, "v": "एतां धरामिव सरिच्छविहारिहारामुल्लासितस्वमिदमाननचन्द्रभासा । बिभ्रद्विभासि पयसामिव राशिरन्तर्वेदिश्रियं जनमनः प्रियमध्यदेशाम् ॥", "ch": {"n": "वसन्ततिलका"}},
{"c": "21", "n": "135", "i": 2644, "v": "दत्ते जयं जनितपत्त्रनिवेशनेयं साक्षीकृतेन्दुवदना मदनाय तन्वी । मध्यस्थदुर्बलतमत्वफलं किमेतद्भुक्तिर्यदत्र तव भर्त्सितमत्स्यकेतोः ॥", "ch": {"n": "वसन्ततिलका"}},
{"c": "21", "n": "136", "i": 2645, "v": "चेतोभवस्य भवती कुचपत्त्रराजधानीयकेतुमकरा ननु राजधानी । अस्यां महोदयमहस्पृशिमीनकेतो के तोरणं तरुणि न ब्रुवते भ्रुवौ ते ॥", "ch": {"n": "वसन्ततिलका"}},
{"c": "21", "n": "137", "i": 2646, "v": "अस्या भवन्तमनिशं भवतस्तथैनां कामः श्रमं न कथमृच्छति नाम गच्छन् । छायैव वामथ गतागतमाचरिष्णोस्तस्याध्वजश्रमहरा मकरध्वजस्य ॥", "ch": {"n": "वसन्ततिलका"}},
{"c": "21", "n": "138", "i": 2647, "v": "स्वेदाप्लवप्रणयिनी नवरोमराजी रत्यै यदाचरति जागरितव्रतानि । आभासितेन नरनाथ मधूत्थसान्द्रमग्नासमेषुशरकेशरदन्तुराङ्गः ॥", "ch": {"n": "वसन्ततिलका"}},
{"c": "21", "n": "139", "i": 2648, "v": "प्राप्ता तवापि नृप जीवितदेवतेयं घर्माम्बुशीकरकरम्बनमम्बुजाक्षी । ते ते यथा रतिपतेः कुसुमानि बाणाः स्वेदस्तथैव किमु तस्य शरक्षतास्रम् ॥", "ch": {"n": "वसन्ततिलका"}},
{"c": "21", "n": "140", "i": 2649, "v": "रागं प्रतीत्य युवयोस्तमिमं प्रतीची भानुश्च किं द्वयमजायत रक्तमेतत् । तद्वीक्ष्य वां किमिह केलिसरित्सरोजैः कामेषुतोचितमुखत्वमधीयमानम् ॥", "ch": {"n": "वसन्ततिलका"}},
{"c": "21", "n": "141", "i": 2650, "v": "अन्योन्यरागवशयोर्युवयोर्विलासस्वच्छन्दताच्छिदपयातु तदालिवर्गः । अत्याजयन्सिचयमाजिमकारयन्वा दन्तैर्नखैश्च मदनो मदनः कथं स्यात् ॥", "ch": {"n": "वसन्ततिलका"}},
{"c": "21", "n": "142", "i": 2651, "v": "इति पठति शुके मृषा ययुस्ता बहु नृपकृत्यमवेत्य सांधिवेलम् । कुपितनिजसखीदृशार्धदृष्टाः कमलतयेव तदा निकोचवत्यः ॥", "ch": {"n": "पुष्पिताग्रा"}},
{"c": "21", "n": "143", "i": 2652, "v": "अकृत परभृतः स्तुहिस्तुहीति श्रुतवचनस्रगनूक्तिचुञ्चुचञ्चुः । पठितनलनुतिं प्रतीव कीरं तमिव नृपं प्रति जातनेत्ररागः ॥", "ch": {"n": "पुष्पिताग्रा"}},
{"c": "21", "n": "144", "i": 2653, "v": "तुङ्गप्रासादवासादथ भृशकृशतामायतीं केलिकुल्यामद्राक्षोदर्कबिम्बप्रतिकृतिमणिना भीमजा राजमानाम् । वक्रं वक्रं व्रजन्तीं फणियुवतिरिति त्रस्नुभिर्व्यक्तमुक्तान्योन्यं विद्रुत्य तीरे रथपदमिथुनैः सूचितामर्तिरुत्या ॥", "ch": {"n": "स्रग्धरा"}},
{"c": "21", "n": "145", "i": 2654, "v": "अथ रथचरणौ विलोक्य रक्तावतिविरहासहताहताविवास्रैः । अपि तमकृत पद्मसुप्तिकालं श्वसनविकीर्णसरोजसौरभं सा ॥", "ch": {"n": "पुष्पिताग्रा"}},
{"c": "21", "n": "146", "i": 2655, "v": "अभिलपति पतिं प्रति स्म भैमी सदय विलोकय कोकयोरवस्थाम् । मम हृदयमिमौ च भिन्दतीं हा क इव विलोक्य नरो न रोदितीमाम् ॥", "ch": {"n": "पुष्पिताग्रा"}},
{"c": "21", "n": "147", "i": 2656, "v": "कुमुदमुदमुदेष्यतीमसोढा रविरविलम्बितुकामतामतानीत् । प्रतितरु विरुवन्ति किं शकुन्ताः स्वहृदि निवेशितकोककाकुकुन्ताः ॥", "ch": {"n": "पुष्पिताग्रा"}},
{"c": "21", "n": "148", "i": 2657, "v": "अपि विरहमनिष्टमाचरन्तावधिगमपूर्वकपूर्वसर्वचेष्टौ । इदमहह निदर्शनं विहंगौ विधिवशचेतनचेष्टनानुमाने ॥", "ch": {"n": "पुष्पिताग्रा"}},
{"c": "21", "n": "149", "i": 2658, "v": "अङ्घ्रिस्थारुणिमेष्टकाविसरणैः शोणे कृपाणः स्फुटं कालोऽयं विधिना रथाङ्गमिथुनं विच्छेत्तुमन्विच्छता । रश्मिग्राहिगरुत्मदग्रजसमारब्धाविरामभ्रमौ दण्डभ्राजिनि भानुशाणवलये संसज्य किं निज्यते ॥", "ch": {"n": "शार्दूलविक्रीडितम्"}},
{"c": "21", "n": "150", "i": 2659, "v": "इति स विधुमुखीमुखेन मुग्धालपितसुधासवमर्पितं निपीय । स्मितशबलवलन्मुखोऽवदत्तां स्फुटमिदमीदृशमीदृशं यथात्थ ॥", "ch": {"n": "पुष्पिताग्रा"}},
{"c": "21", "n": "151", "i": 2660, "v": "स्त्रीपुंसौ प्रविभज्य जेतुमखिलावालोचितौचित्ययोर्नम्रां वेद्मि रतिप्रसूनशरयोश्चापद्वयीं त्वद्भ्रुवौ । त्वन्नासाच्छलनिह्नुतां द्विनलिकीं नालीकमुक्त्येषिणोस्त्वन्निश्वासलते मधुश्वसनजं वायव्यमस्त्रं तयोः ॥", "ch": {"n": "शार्दूलविक्रीडितम्"}},
{"c": "21", "n": "152", "i": 2661, "v": "पीतो वर्णगुणः स चातिमधुरः कायेऽपि तेऽयं यथा यं बिभ्रत्कनकं सुवर्णमिति कैरादृत्य नोत्कीर्त्यते । का वर्णान्तरवर्णना धवलिमा राजैव रूपेषु यस्तद्योगादपि यावदेति रजतं दुर्वर्णतादुर्यशः ॥", "ch": {"n": "शार्दूलविक्रीडितम्"}},
{"c": "21", "n": "153", "i": 2662, "v": "खण्डक्षोदमृदि स्थले मधुपयःकादम्बिनीतर्पणात्कृष्टे रोहति दोहदेन पयसां पिण्डेन चेत्पुण्ड्रकः । स द्राक्षाद्रवसेचनैर्यदि फलं धत्ते तदा त्वद्गिरामुद्देशाय ततोऽप्युदेति मधुराधारस्तमप्प्रत्ययः ॥", "ch": {"n": "शार्दूलविक्रीडितम्"}},
{"c": "21", "n": "154", "i": 2663, "v": "उन्मीलद्गुडपाकतन्तुलतया रज्ज्वा भ्रमीरर्जयन्दानान्तःश्रुतशर्कराचलमथः स्वेनामृतान्धाः स्मरः । नव्यामिक्षुरसोदधेर्यदि सुधामुत्थापयेत्सा भवज्जिह्वायाः कृतिमाह्वयेत परमां मत्कर्णयोः पारणाम् ॥", "ch": {"n": "शार्दूलविक्रीडितम्"}},
{"c": "21", "n": "155", "i": 2664, "v": "आस्ये या तव भारती वसति तल्लीलारविन्दोल्लसद्वासे तत्कलवैणनिक्वणमिलद्वाणीविलासामृते । तत्केलिभ्रमणार्हगैरिकसुधानिर्माणहर्म्याधरे तन्मुक्तामणिहार एव किमयं दन्तस्रजौ राजतः ॥", "ch": {"n": "शार्दूलविक्रीडितम्"}},
{"c": "21", "n": "156", "i": 2665, "v": "वाणी मन्मथतीर्थमुज्ज्वलरसस्रोतस्वती कापि ते खण्डः खण्ड इतीदमीयपुलिनस्यालप्यते वालुका । एतत्तीरमृदैव किं विरचिताः पूताः सिताश्चक्रिकाः किं पीयूषमिदंपयांसि किमिदं तीरे तवैवाधरौ ॥", "ch": {"n": "शार्दूलविक्रीडितम्"}},
{"c": "21", "n": "157", "i": 2666, "v": "परभृतयुवतीनां सम्यगायाति गातुं न तव तरुणि वाणी यं सुधासिन्धुवेणी । कति न रसिककण्ठे कर्तुमभ्यस्यतेऽसौ भवदुपविपिनाम्रे ताभिराम्रेडितेन ॥", "ch": {"n": "मालिनी"}},
{"c": "21", "n": "158", "i": 2667, "v": "ऊर्ध्वस्ते रदनच्छदः स्मरधनुर्बन्धूकमालामयं मौर्वी तत्र तवाधराधरतटाधःसीमलेखालता । एषा वागपि तावकी ननु धनुर्वेदः प्रिये मन्मथः सोऽयं कोणधनुष्मतीभिरुचितं वीणाभिरभ्यस्यते ॥", "ch": {"n": "शार्दूलविक्रीडितम्"}},
{"c": "21", "n": "159", "i": 2668, "v": "स ग्राम्यः स विदग्धसंसदि सदा गच्छत्यपाङ्क्तेयतां तं च स्प्रष्टुमपि स्मरस्य विशिखा मुग्धे विगानोन्मुखाः । यः किं मध्विति नाधरं तव कथं हेमेति न त्वद्वपुः कीदृङ्नाम सुधेति पृच्छति न ते दत्ते गिरं चोत्तरम् ॥", "ch": {"n": "शार्दूलविक्रीडितम्"}},
{"c": "21", "n": "160", "i": 2669, "v": "मध्ये बद्धाणिमा यत्सगरिममहिमश्रोणिवक्षोजयुग्मा जाग्रच्चेतोवशित्वा स्मितधृतलघिमा मां प्रतीशित्वमेषि । सूक्तौ प्राकाम्यरम्या दिशि विदिशि यशोलब्धकामावसाया भूतीरष्टावपीशस्तददित मुदितः स्वस्य शिल्पाय तुभ्यम् ॥", "ch": {"n": "स्रग्धरा"}},
{"c": "21", "n": "161", "i": 2670, "v": "त्वद्वाचः स्तुतये वयं न पटवः पीयूषमेव स्तुमस्तस्यार्थे गरुडामरेन्द्रसमरः स्थाने स जानेऽजनि । द्राक्षापानकमानमर्दनसृजा क्षीरे दृढावज्ञया यस्मिन्नाम धृतोऽनया निजपदप्रक्षालनानुग्रहः ॥", "ch": {"n": "शार्दूलविक्रीडितम्"}},
{"c": "21", "n": "162", "i": 2671, "v": "शोकश्चेत्कोकयोस्त्वां सुदति तुदति तद्व्याहराज्ञाकरस्ते गत्वा कुल्यामनस्तं व्रजितुमनुनये भानुमेतज्जलस्थम् । बद्धे मय्यञ्जलावप्यनुनयविमुखः स्यान्ममैकग्रहोऽयं दत्त्वैवाभ्यां तदम्भोञ्जलिमिह भवतीं पश्य मामेष्यमाणम् ॥", "ch": {"n": "स्रग्धरा"}},
{"c": "21", "n": "163", "i": 2672, "v": "तदानन्दाय त्वत्परिहसितकन्दाय भवती निजालीनां लीनां स्थितिमिह मुहूर्तं मृगयताम् । इतिव्याजात्कृत्वालिषु चलितचित्तां सहचरीं स्वयं सोयं सायंतनविधिविधित्सुर्बहिरभूत् ॥", "ch": {"n": "शिखरिणी"}},
{"c": "21", "n": "164", "i": 2673, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । तस्यागादयमेकविंशगणनाकाव्येऽतिनव्ये कृतौ भैमीभर्तृचरित्रवर्णनमये सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "22", "n": "1", "i": 2674, "v": "उपास्य सांध्यं विधिमन्तिमाशारागेण कान्ताधरचुम्बिचेताः । अवाप्तवान्सप्तमभूमिभागे भैमीधरं सौधमसौ धरेन्द्रः ॥", "ch": {"n": "उपजातिः"}},
{"c": "22", "n": "2", "i": 2675, "v": "प्रत्युद्व्रजन्त्या प्रियया विमुक्तं पर्यङ्कमङ्कस्थितसज्जशय्यम् । अध्यास्य तामप्यधिवास्य सोऽयं संध्यामुपश्लोकयति स्म सायम् ॥", "ch": {"n": "इन्द्रवज्रा"}},
{"c": "22", "n": "3", "i": 2676, "v": "विलोकनेनानुगृहाण तावद्दिशं जलानामधिपस्य दारान् । अक्षालि लाक्षापयसेव येयमपूरि पङ्कैरिव कुङ्कुमस्य ॥", "ch": {"n": "उपजातिः"}},
{"c": "22", "n": "4", "i": 2677, "v": "उच्चैस्तरादम्बरशैलमौलेश्च्युतो रविर्गैरिकगण्डशैलः । तस्यैव पातेन विचूर्णितस्य संध्यारजोराजिरिहोज्जिहीते ॥", "ch": {"n": "उपजातिः"}},
{"c": "22", "n": "5", "i": 2678, "v": "अस्ताद्रिचूडालयपक्कणालिच्छेकस्य किं कुक्कुटपेटकस्य । यामान्तकूजोल्लसितैः शिखौघैर्दिग्वारुणी द्रागरुणीकृतेयम् ॥", "ch": {"n": "इन्द्रवज्रा"}},
{"c": "22", "n": "6", "i": 2679, "v": "पश्य द्रुतास्तंगतसूर्यनिर्यत्करावलीहैङ्गुलवेत्रयात्र । निषिध्यमानाहनि संध्ययापि रात्रिप्रतीहारपदेऽधिकारम् ॥", "ch": {"n": "उपजातिः"}},
{"c": "22", "n": "7", "i": 2680, "v": "महानटः किं नु सभानुरागे संध्याय संध्यां कुनटीमपीशाम् । तनोति तन्वावियतापि तारश्रेणिस्रजा सांप्रतमङ्ग हारम् ॥", "ch": {"n": "उपजातिः"}},
{"c": "22", "n": "8", "i": 2681, "v": "भूषास्थिदाम्नस्त्रुटितस्य नाट्यात्पश्योडुकोटीकपटं वहद्भिः । दिग्मण्डलं मण्डयतीह खण्डैः सायंनटस्तारकराट्किरीटः ॥", "ch": {"n": "इन्द्रवज्रा"}},
{"c": "22", "n": "9", "i": 2682, "v": "कालः किरातः स्फुटपद्मकस्य वधं व्यधाद्यस्य दिनद्विपस्य । तस्येव संध्या रुचिरास्रधारा ताराश्च कुम्भस्थलमौक्तिकानि ॥", "ch": {"n": "उपजातिः"}},
{"c": "22", "n": "10", "i": 2683, "v": "संध्यासरागः ककुभो विभागः शिवाविवाहे विभुनायमेव । दिग्वाससा पूर्वमवैमि पुष्पसिन्दूरिकापर्वणि पर्यधायि ॥", "ch": {"n": "उपजातिः"}},
{"c": "22", "n": "11", "i": 2684, "v": "सतीमुमामुद्वहता च पुष्पसिन्दूरिकार्थं वसने सुनेत्रे । दिशौ द्विसंधीमभि रागशोभे दिग्वाससोभे किमलम्भिषाताम् ॥", "ch": {"n": "उपजातिः"}},
{"c": "22", "n": "12", "i": 2685, "v": "आदाय दण्डं सकलासु दिक्षु योऽयं परिभ्राम्यति भानुभिक्षुः । अब्धौ निमज्जन्निव तापसोऽयं संध्याभ्रकाषायमधत्त सायम् ॥", "ch": {"n": "इन्द्रवज्रा"}},
{"c": "22", "n": "13", "i": 2686, "v": "अस्ताचलेऽस्मिन्निकषोपलाभे संध्याकषोल्लेखपरीक्षितो यः । विक्रीय तं हेलिहिरण्यपिण्डं तारावराटानियमादित द्यौः ॥", "ch": {"n": "इन्द्रवज्रा"}},
{"c": "22", "n": "14", "i": 2687, "v": "पचेलिमं दाडिममर्कबिम्बमुत्तार्य संध्या त्वगिवोज्झितास्य । तारामयं बीजभुजादसीयं कालेन निष्ठ्यूतमिवास्थियूथम् ॥", "ch": {"n": "उपजातिः"}},
{"c": "22", "n": "15", "i": 2688, "v": "(ताराततिर्बीजमिवादमादमियं निरष्ठेवि यदस्थियूथम् । तन्निष्कुलाकृत्य रविं त्वगेषा संध्योज्झिता पाकिमदाडिमं वा ॥", "ch": {"n": "उपजातिः"}},
{"c": "22", "n": "17", "i": 2689, "v": "इत्थं ह्रिया वर्णनजन्मनेव संध्यामपक्रान्तवतीं प्रतीत्य । तारातमोदन्तुरमन्तरिक्षं निरीक्षमाणः स पुनर्बभाषे ॥", "ch": {"n": "उपजातिः"}},
{"c": "22", "n": "18", "i": 2690, "v": "रामेषुमर्मव्रणनार्तिवेगाद्रत्नाकरः प्रागयमुत्पपात । ग्राहौघकिर्मीरितमीनकम्बु नभो न भोः कामशरासनभ्रु ॥", "ch": {"n": "उपजातिः"}},
{"c": "22", "n": "19", "i": 2691, "v": "मोहाय देवाप्सरसां विमुक्तास्ताराः शराः पुष्पशरेण शङ्के । पञ्चास्यवत्पञ्चशरस्य नाम्नि प्रपञ्चवाची खलु पञ्चशब्दः ॥", "ch": {"n": "उपजातिः"}},
{"c": "22", "n": "20", "i": 2692, "v": "नभोनदीकूलकुलायचक्रीकुलस्य नक्तं विरहाकुलस्य । दृशोरपां सन्ति पृषन्ति ताराः पतन्ति तत्संक्रमणानि धाराः ॥", "ch": {"n": "उपेन्द्रवज्रा"}},
{"c": "22", "n": "21", "i": 2693, "v": "अमूनि मन्येऽमरनिर्झरिण्या यादांसि गोधा मकरः कुलीरः । तत्पूरखेलत्सुरभीतिदूरो मग्नान्यधः स्पष्टमितः प्रतीमः ॥", "ch": {"n": "उपजातिः"}},
{"c": "22", "n": "22", "i": 2694, "v": "स्मरस्य कम्बुः किमयं चकास्ति दिवि त्रिलोकीजयवादनीयः । कस्यापरस्योडुमयैः प्रसूनैर्वादित्रशक्तिर्घटते भटस्य ॥", "ch": {"n": "उपजातिः"}},
{"c": "22", "n": "23", "i": 2695, "v": "किं योगिनीयं रजनी रतीशं याजीजिवत्पद्मममूमुहच्च । योगर्द्धिमस्या महतीमलग्नमिदं वदत्यम्बरचुम्बि कम्बु ॥", "ch": {"n": "उपजातिः"}},
{"c": "22", "n": "24", "i": 2696, "v": "प्रबोधकालेऽहनि बाधितानि ताराः खपुष्पाणि निदर्शयन्ती । निशा ह शून्याध्वनि योगिनीयं मृषा जगद्दृष्टमपि स्फुटाभम् ॥", "ch": {"n": "उपजातिः"}},
{"c": "22", "n": "25", "i": 2697, "v": "एणः स्मरेणाङ्कमयः सपत्राकृतो भवद्भ्रूयुगधन्वना यः । मुखे तवेन्दौ लसता स तारा पुष्पालिबाणानुगतो गतोऽयम् ॥", "ch": {"n": "उपजातिः"}},
{"c": "22", "n": "26", "i": 2698, "v": "लोकाश्रयो मण्डपमादिसृष्टिब्रह्माण्डमाभात्यनुकाष्ठमस्य । स्वकान्तिरेणूत्करवान्तिमन्ति घुणव्रणद्वारनिभानि भानि ॥", "ch": {"n": "उपजातिः"}},
{"c": "22", "n": "27", "i": 2699, "v": "शचीसपत्न्यां दिशि पश्य भैमी शक्रेभदानद्रवनिर्झरस्य । पोप्लूयते वासरसेतुनाशादुच्छृङ्खलः पूर इवान्धकारः ॥", "ch": {"n": "उपजातिः"}},
{"c": "22", "n": "28", "i": 2700, "v": "रामालिरोमावलिदिग्विगाहि ध्वान्तायते वाहनमन्तकस्य । यद्वीक्ष्य दूरादिव बिभ्यतः स्वानश्वान्गृहीत्वापसृतो विवस्वान् ॥", "ch": {"n": "इन्द्रवज्रा"}},
{"c": "22", "n": "29", "i": 2701, "v": "पक्वं महाकालफलं किलासीत्प्रत्यग्गिरेः सानुनि भानुबिम्बम् । भिन्नस्य तस्यैव दृषन्निपाताद्बीजानि जानामितमां तमांसि ॥", "ch": {"n": "इन्द्रवज्रा"}},
{"c": "22", "n": "30", "i": 2702, "v": "पत्युर्गिरीणामयशः सुमेरुप्रदक्षिणाद्भास्वदनादृतस्य । दिशस्तमश्चैत्ररथान्यनामपत्रच्छटाया मृगनाभिशेभि ॥", "ch": {"n": "उपजातिः"}},
{"c": "22", "n": "31", "i": 2703, "v": "ऊर्ध्वं धृतं व्योम सहस्ररश्मेर्दिवा सहस्रेण करैरिवासीत् । पतत्तदेवांशुमता विनेदं नेदिष्ठतामेति कुतस्तमिस्रम् ॥", "ch": {"n": "उपजातिः"}},
{"c": "22", "n": "32", "i": 2704, "v": "ऊर्ध्वार्पितन्युब्जकटाहकल्पे यद्व्योम्नि दीपेन दिनाधिपेन । न्यधायि तद्भूममिलद्गुरुत्वं भूमौ तमः कज्जलमस्खलत्किम् ॥", "ch": {"n": "उपजातिः"}},
{"c": "22", "n": "33", "i": 2705, "v": "ध्वान्तैणनाभ्या शितिनाम्बरेण दिशः शरैः सूनशरस्य तारैः । मन्दाक्षलक्ष्या निशि मामनिन्दौ सेर्ष्या भवायान्त्यभिसारिकाभाः ॥", "ch": {"n": "उपजातिः"}},
{"c": "22", "n": "34", "i": 2706, "v": "भास्वन्मयीं मीलयतो दृशं द्राङ्मिथोमिलद्व्यञ्चलमादिपुंसः । आचक्ष्महे तन्वि तमांसि पक्ष्म श्यामत्वलक्ष्मीविजितेन्दुलक्ष्म ॥", "ch": {"n": "उपजातिः"}},
{"c": "22", "n": "35", "i": 2707, "v": "विवस्वतानायिषतेव मिश्राः स्वगोसहस्रेण समं जनानाम् । गावोऽपि नेत्रापरनामधेयास्तेनेदमान्ध्यं खलु नान्धकारैः ॥", "ch": {"n": "उपजातिः"}},
{"c": "22", "n": "36", "i": 2708, "v": "ध्वान्तस्य वामोरु विचारणायां वैशेषिकं चारु मतं मतं मे । औलूकमाहुः खलु दर्शनं तत्क्षमं तमस्तत्त्वनिरूपणाय ॥", "ch": {"n": "उपजातिः"}},
{"c": "22", "n": "37", "i": 2709, "v": "म्लानिस्पृशः स्पर्शनिषेधभूमेः सेयं त्रिशङ्कोरिव संपदस्य । न किंचिदन्यत्प्रति कौशिकीये दृशौ विहाय प्रियमातनोति ॥", "ch": {"n": "उपजातिः"}},
{"c": "22", "n": "38", "i": 2710, "v": "मूर्धाभिषिक्तः खलु यो ग्रहाणां तद्भासमास्कन्दत ऋक्षशोभम् । दिवान्धकारं स्फुटलब्धरूपमालोकतालोकमुलूकलोकः ॥", "ch": {"n": "उपजातिः"}},
{"c": "22", "n": "39", "i": 2711, "v": "दिने मम द्वेषिणि कीदृगेषां प्रचार इत्याकलनाय चारीः । छाया विधाय प्रतिवस्तुलग्नाः प्रावेशयत्प्रष्टुमिवान्धकारः ॥", "ch": {"n": "उपजातिः"}},
{"c": "22", "n": "40", "i": 2712, "v": "ध्वान्तस्य तेन क्रियमाणयेत्थं द्विषाः शशी वर्णनयाऽथ रुष्टः । उद्यन्नुपाश्लोकि जपारुणश्रीर्नराधिपेनानुनयेच्छयेव ॥", "ch": {"n": "उपजातिः"}},
{"c": "22", "n": "41", "i": 2713, "v": "पश्यन्वृतोऽप्येष निमेषमद्रेरधित्यकाभूमितिरस्करिण्या । प्रवर्षति प्रेयसि चन्द्रिकामिश्चकोरचञ्चूचुलुकप्रमिन्दुः ॥", "ch": {"n": "उपजातिः"}},
{"c": "22", "n": "42", "i": 2714, "v": "ध्वान्ते द्रुमान्तानभिसारिकास्त्वं शङ्कस्व सङ्केतनिकेतमाप्ताः । छायाच्छलादुज्झितनीलचेला ज्योत्स्नानुकूलैश्चरिता दुकूलैः ॥", "ch": {"n": "इन्द्रवज्रा"}},
{"c": "22", "n": "43", "i": 2715, "v": "त्वदास्यलक्ष्मीमुकुरं चकोरैः स्वकौमुदीमादयमानमिन्दुम् । दृशा निशेन्दीवरचारुभासा पिबोरु रम्भातरुपीवरोरु ॥", "ch": {"n": "उपेन्द्रवज्रा"}},
{"c": "22", "n": "44", "i": 2716, "v": "असंशयं सागरभागुदस्थात्पृथ्वीधरादेव मथः पुरायम् । अमुष्य यस्मादधुनापि सिन्धौ स्थितस्य शैलादुदयं प्रतीमः ॥", "ch": {"n": "उपजातिः"}},
{"c": "22", "n": "45", "i": 2717, "v": "निजानुजेनातिथितामुपेतः प्राचीपतेर्वाहनवारणेन । सिन्दूरसान्द्रे किमकारि मूर्ध्नि तेनारुणश्रीरयमुज्जिहीते ॥", "ch": {"n": "उपजातिः"}},
{"c": "22", "n": "46", "i": 2718, "v": "यत्प्रीतिमद्भिर्वदनैः स्वसाम्यादचुम्बि नाकाधिपनायिकानाम् । ततस्तदीयाधरयावयोगादुदेति बिम्बारुणबिम्ब एषः ॥", "ch": {"n": "उपजातिः"}},
{"c": "22", "n": "47", "i": 2719, "v": "विलोमिताङ्कोत्किरणाद्दुरूहदृगादिना दृश्यविलोचनादि । विधिर्विधत्ते विधुना वधूनां किमाननं काञ्चनसञ्चकेन ॥", "ch": {"n": "उपेन्द्रवज्रा"}},
{"c": "22", "n": "48", "i": 2720, "v": "( अनेन वेधा विपरीतरूपविनिर्मिताङ्कोत्किरणाङ्गकेन । त्वदाननं दृश्यदृगाद्यलक्ष्यदृगादिनैवाकृत सञ्चकेन ॥", "ch": {"n": "उपेन्द्रवज्रा"}},
{"c": "22", "n": "50", "i": 2721, "v": "तानीव गत्वा पितृलोकमेनमरञ्जयन्यानि स जामदग्न्यः । छित्त्वा शिरोस्त्राणि सहस्रबाहोर्विस्राणि विश्राणितवान्पितृभ्यः ॥", "ch": {"n": "उपजातिः"}},
{"c": "22", "n": "51", "i": 2722, "v": "अकर्णनासस्त्रपते मुखं ते पश्यन्न सीतास्यमिवाभिरामम् । रक्तोस्रवर्षी बत लक्ष्मणाभिभूतः शशी शूर्पणखामुखाभः ॥", "ch": {"n": "उपजातिः"}},
{"c": "22", "n": "52", "i": 2723, "v": "आदत्त दीप्रं मणिमम्बरस्य दत्त्वा यदस्मै खलु सायधूर्तः । रज्यत्तुषारद्युतिकूटहेम तत्पाण्डु जातं रजतं क्षणेन ॥", "ch": {"n": "इन्द्रवज्रा"}},
{"c": "22", "n": "53", "i": 2724, "v": "बालेन नक्तंसमयेन मुक्तं रौप्यं लसद्बिम्बमिवेन्दुबिम्बम् । भ्रमिक्रमादुज्झितपट्टसूत्रनेत्रावृतिं मुञ्चति शोणिमानम् ॥", "ch": {"n": "उपजातिः"}},
{"c": "22", "n": "54", "i": 2725, "v": "ताराक्षरैर्यामसिते कठिन्या निशालिखद्व्योम्नि तमःप्रशस्तिम् । विलुप्य तामल्पयतोऽरुणेऽपि जातः करे पाण्डुरिमा हिमांशोः ॥", "ch": {"n": "उपजातिः"}},
{"c": "22", "n": "55", "i": 2726, "v": "सितो यदात्रैष तदान्यदेशे चकास्ति रज्यच्छविरुज्जिहानः । तदित्थमेतस्य निधेः कलानां को वेद वा रागविरागतत्त्वम् ॥", "ch": {"n": "उपजातिः"}},
{"c": "22", "n": "56", "i": 2727, "v": "कश्मीरजै रश्मिभिरौपसंध्यैर्मृष्टं धृतध्वान्तकुरङ्गनाभि । चन्द्रांशुना चन्दनचारुणाङ्गं क्रमात्समालम्भि दिगङ्गनाभिः ॥", "ch": {"n": "उपजातिः"}},
{"c": "22", "n": "57", "i": 2728, "v": "विधिस्तुषारर्तुदिनानि कर्तंकर्तं विनिर्माति तदन्तभित्तैः । ज्योत्स्नीर्नचेत्तत्प्रतिमा इमा वा कथं कथं तानि च वामनानि ॥", "ch": {"n": "उपजातिः"}},
{"c": "22", "n": "58", "i": 2729, "v": "इत्युक्तिशेषे स वधूं बभाषे सूक्तिश्रुतासक्तिनिबद्धमौनाम् । मुखाभ्यसूयानुशयादिवेन्दौ केयं तव प्रेयसि मूकमुद्रा ॥", "ch": {"n": "उपजातिः"}},
{"c": "22", "n": "59", "i": 2730, "v": "शृङ्गारभृङ्गारसुधाकरेण वर्णस्रजानूपय कर्णकूपौ । त्वच्चारुवाणीरसवेणितीरं तृणानुकारः खलु कोषकारः ॥", "ch": {"n": "उपजातिः"}},
{"c": "22", "n": "60", "i": 2731, "v": "अत्रैव वाणीमधुना तवापि श्रोतुं समीहे मधुनः सनाभिम् । इति प्रियप्रेरितया तयाथ प्रस्तोतुमारम्भि शशिप्रशस्तिः ॥", "ch": {"n": "उपजातिः"}},
{"c": "22", "n": "61", "i": 2732, "v": "पूरं विधुर्वर्धयितुं पयोधेः शङ्केऽयमेणाङ्कमणिं कियन्ति । पयांसि दोग्धि प्रियविप्रयोगसशोककोकीनयने कियन्ति ॥", "ch": {"n": "उपजातिः"}},
{"c": "22", "n": "62", "i": 2733, "v": "ज्योत्स्नामयं रात्रिकलिन्दकन्यापूरानुकारेऽपसृतेऽन्धकारे । परिस्फुरन्निर्मलदीप्तिदीपं व्यक्तायते सैकतमन्तरीपम् ॥", "ch": {"n": "उपजातिः"}},
{"c": "22", "n": "63", "i": 2734, "v": "हासत्विषैवाखिलकैरवाणां विश्वं विशङ्केऽजनि दुघ्दमुग्धम् । यतो दिवा बद्धमुखेषु तेषु स्थितेऽपि चन्द्रे न तथा चकास्ति ॥", "ch": {"n": "उपजातिः"}},
{"c": "22", "n": "64", "i": 2735, "v": "मृत्युंजयस्यैष वसञ्जटायां न क्षीयते तद्भयदूरमृत्युः । न वर्धते च स्वसुधाप्तजीवस्रग्मुण्डराहूद्भवभीरतीव ॥", "ch": {"n": "उपजातिः"}},
{"c": "22", "n": "65", "i": 2736, "v": "त्विषं चकोराय सुधां सुराय कलामपि स्वावयवं हराय । ददज्जयत्येष समस्तमस्य कल्पद्रुमभ्रातुरथाल्पमेतत् ॥", "ch": {"n": "उपजातिः"}},
{"c": "22", "n": "66", "i": 2737, "v": "अङ्केणनाभेर्विषकृष्णकण्ठः सुधाप्तशुद्धः कटभस्मपाण्डुः । अर्हन्नपीन्दोर्निजमौलिधानान्मृडः कलामर्हति षोडशीं न ॥", "ch": {"n": "उपजातिः"}},
{"c": "22", "n": "67", "i": 2738, "v": "पुष्पायुधस्यास्थिभिरर्धदग्धैः सितासितश्रीरघटि द्विजेन्द्रः । स्मरारिणा मूर्धनि यद्धृतोऽपि तनोति तत्तौष्टिकपौष्टिकानि ॥", "ch": {"n": "उपजातिः"}},
{"c": "22", "n": "68", "i": 2739, "v": "मृगस्य लोभात्खलु सिंहिकायाः सूनुर्मृगाङ्कं कवलीकरोति । स्वस्यापि दानादमुमङ्कसुप्तं नोज्झन्मुदा तेन च मुच्यतेऽयम् ॥", "ch": {"n": "उपजातिः"}},
{"c": "22", "n": "69", "i": 2740, "v": "सुधाभुजो यत्परिपीय तुच्छमेतं वितन्वन्ति तदर्हमेव । पुरा निपीयास्य पितापि सिन्धुरकारि तुच्छः कलशोद्भवेन ॥", "ch": {"n": "उपजातिः"}},
{"c": "22", "n": "70", "i": 2741, "v": "चतुर्दिगन्तीं परिपूरयन्ती ज्योत्स्नैव कृत्स्ना सुरसिन्धुबन्धुः । क्षीरोदपूरोदरवासहार्दवैरस्यमेतस्य निरस्यतीयम् ॥", "ch": {"n": "उपजातिः"}},
{"c": "22", "n": "71", "i": 2742, "v": "पुत्री विधोस्ताण्डविकास्तु सिन्धोरश्या चकोरस्य दृशोर्वयस्या । तथापि सेयं कुमुदस्य कापि ब्रवीति नामैव हि कौमुदीति ॥", "ch": {"n": "उपजातिः"}},
{"c": "22", "n": "72", "i": 2743, "v": "ज्योत्स्नापयःक्ष्मातटवास्तुवस्तुच्छायाछलच्छिद्रधरा धरायाम् । शुभ्रांशुशुभ्रांशकराः कलङ्कनीलप्रभामिश्रविभा विभान्ति ॥", "ch": {"n": "इन्द्रवज्रा"}},
{"c": "22", "n": "73", "i": 2744, "v": "कियान्यथानेन वियद्विभागस्तमोनिरासाद्विशदीकृतोयम् । अद्भिस्तथा लावणसैन्धवीभिरुल्लासिताभिः शितिरप्यकारि ॥", "ch": {"n": "उपजातिः"}},
{"c": "22", "n": "74", "i": 2745, "v": "गुणौ पयोधेर्निजकारणस्य न हानिवृद्धी कथमेतु चन्द्रः । चिरेण सोऽयं भजते तु यत्ते न नित्यमम्भोधिरिवात्र चित्रम् ॥", "ch": {"n": "उपेन्द्रवज्रा"}},
{"c": "22", "n": "75", "i": 2746, "v": "आदर्शदृश्यत्वमपि श्रितोऽयमादर्शदृश्यां न बिभर्ति मूर्तिम् । त्रिनेत्रभूरप्ययमत्रिनेत्रादुत्पादमासादयति स्म चित्रम् ॥", "ch": {"n": "उपजातिः"}},
{"c": "22", "n": "76", "i": 2747, "v": "इज्येव देवव्रजभोज्यऋद्धिः शुद्धा सुधादीधितिमण्डलीयम् । हिंसां यथा सैव तथाङ्गमेषा कलङ्कमेकं मलिनं बिभर्ति ॥", "ch": {"n": "उपजातिः"}},
{"c": "22", "n": "77", "i": 2748, "v": "एकः पिपासुः प्रवहानिलस्य च्युतो रथाद्वाहनरङ्कुरेषः । अस्त्यम्बरेऽनम्बुनि लेलिहास्यः पिबन्नमुष्यामृतबिन्दुवृन्दम् ॥", "ch": {"n": "उपजातिः"}},
{"c": "22", "n": "78", "i": 2749, "v": "अस्मिञ्शिशौ न स्थित एव रङ्कुर्यूनि प्रियाभिर्विहितोपदायम् । आरण्यसंदेश इवौषधीभिरङ्के स शङ्के विधुना न्यधायि ॥", "ch": {"n": "इन्द्रवज्रा"}},
{"c": "22", "n": "79", "i": 2750, "v": "अस्यैव सेवार्थमुपागतानामास्वादयन्पल्लवमोषधीनाम् । धयन्नमुष्यैव सुधाजलानि सुखं वसत्येष कलङ्करङ्कुः ॥", "ch": {"n": "उपजातिः"}},
{"c": "22", "n": "80", "i": 2751, "v": "रुद्रेषुविद्रावितमार्तमारात्तारामृगं व्योमनि वीक्ष्य बिभ्यत् । मन्येऽयमन्यः शरणं विवेश मत्वेशचूडामणिमिन्दुमेणः ॥", "ch": {"n": "इन्द्रवज्रा"}},
{"c": "22", "n": "81", "i": 2752, "v": "पृष्ठेऽपि किं तिष्ठति नाथ रङ्कुर्विधोरङ्क इवेति शङ्का । तत्त्वाय तिष्ठस्व मुखे स्व एवं यद्द्वैरथे पृष्ठमपश्यदस्य ॥", "ch": {"n": "इन्द्रवज्रा"}},
{"c": "22", "n": "82", "i": 2753, "v": "उत्तानमेवास्य वलक्षकुक्षिं देवस्य युक्तिः शशमङ्कमाह । तेनाधिकं देवगवेष्वपि स्यां श्रद्धालुरुत्तानगतौ शृउतायाम् ॥", "ch": {"n": "इन्द्रवज्रा"}},
{"c": "22", "n": "83", "i": 2754, "v": "दूरस्थितैर्वस्तुनि रक्तनीले विलोक्यते केवलनीलिमा यत् । शशस्य तिष्ठन्नपि पृष्ठलोम्नां तन्नः परोक्षः खलु रागभागः ॥", "ch": {"n": "उपजातिः"}},
{"c": "22", "n": "84", "i": 2755, "v": "भङ्क्तुं प्रभुर्व्याकरणस्य दर्पं पदप्रयोगाध्वनि लोक एषः । शशो यदस्यास्ति शशी ततोऽयमेवं मृगोऽस्यास्ति मृगीति नोक्तः ॥", "ch": {"n": "उपजातिः"}},
{"c": "22", "n": "85", "i": 2756, "v": "यावन्तमिन्दुं प्रतिपत्प्रसूते प्रासावि तावानयमब्धिनापि । तत्कालमीशेन धृतस्य मूर्ध्नि विधोरणीयस्त्वमिहास्ति लिङ्गम् ॥", "ch": {"n": "उपजातिः"}},
{"c": "22", "n": "86", "i": 2757, "v": "आरोप्यते चेदिह केतकत्वमिन्दौ दलाकारकलाकलापे । तत्संवदत्यङ्कमृगस्य नाभिकस्तूरिक्रा सौरभवासनाभिः ॥", "ch": {"n": "उपजातिः"}},
{"c": "22", "n": "87", "i": 2758, "v": "आसीद्यथाज्यौतिषमेष गोलः शशी समक्षं चिपिटस्तथोऽभूत् । स्वर्भानुदंष्ट्रायुगयन्त्रकृष्टपीयूषपिण्याकदशावशेषः ॥", "ch": {"n": "उपजातिः"}},
{"c": "22", "n": "88", "i": 2759, "v": "असावसाम्याद्वितनोः सखा नो कर्पूरमिन्दुः खलु तस्य मित्रम् । दग्धौ हि तौ द्वावपि पूर्वरूपाद्यद्वीर्यवत्तामधिकां दधाते ॥", "ch": {"n": "उपजातिः"}},
{"c": "22", "n": "89", "i": 2760, "v": "स्थाने विधोर्वा मदनस्य सख्यं स शंभुनेत्रे ज्वलति प्रलीनः । अयं लयं गच्छति दर्शभाजि भास्वन्मये चक्षुषि चादिपुंसः ॥", "ch": {"n": "उपजातिः"}},
{"c": "22", "n": "90", "i": 2761, "v": "नेत्रारविन्दत्वमगान्मृगाङ्कः पुरा पुराणस्य यदेष पुंसः । अस्याङ्क एवायमगात्तदानीं कनीनिकेन्दिन्दिरसुन्दरत्वम् ॥", "ch": {"n": "उपजातिः"}},
{"c": "22", "n": "91", "i": 2762, "v": "देवेन तेनैष च काश्यपिश्च साम्यं समीक्ष्योभयपक्षभाजौ । द्विजाधिराजौ हरिणाश्रितौ च युक्तं नियुक्तौ नयनक्रियायाम् ॥", "ch": {"n": "उपजातिः"}},
{"c": "22", "n": "92", "i": 2763, "v": "यैरन्वमायि ज्वलनस्तुषारे सरोजिनीदाहविकारहेतोः । तदीयधूमौघतया हिमांशौ शङ्के कलङ्कोऽपि समर्थितस्तैः ॥", "ch": {"n": "उपजातिः"}},
{"c": "22", "n": "93", "i": 2764, "v": "स्वेदस्य धाराभिरिवापगाभिर्व्याप्ता जगद्भारपरिश्रमार्ता । छायापदेशाद्वसुधा निमज्ज्य सुधाम्बुधावुज्झति खेदमत्र ॥", "ch": {"n": "उपजातिः"}},
{"c": "22", "n": "94", "i": 2765, "v": "ममानुमैवं बहुकालनीलीनिपातनीलः खलु हेमशैलः । इन्दोर्जगच्छायमये प्रतीके पीतोऽपि भागः प्रतिबिम्बितः स्यात् ॥", "ch": {"n": "उपजातिः"}},
{"c": "22", "n": "95", "i": 2766, "v": "मावापदुन्निद्रसरोजपूजा श्रियं शशी पद्मनिमीलितेजाः । अक्षिद्वयेनैव निजाङ्करङ्कोरलंकृतस्तामयमेति मन्ये ॥", "ch": {"n": "उपजातिः"}},
{"c": "22", "n": "96", "i": 2767, "v": "य एष जागर्ति शशः शशाङ्के बुधो विधत्ते क इवात्र चित्रम् । अन्तः किलैतत्पितुरम्बुराशेरासीत्तुरङ्गोऽपि मतङ्गजोऽपि ॥", "ch": {"n": "उपजातिः"}},
{"c": "22", "n": "97", "i": 2768, "v": "गौरे प्रिये भातितमां तमिस्रा ज्यौत्स्नी च नीले दयिता यदस्मिन् । शोभाप्तिलोभादुभयोस्तयोर्वा सितासितां मूर्तिमयं बिभर्ति ॥", "ch": {"n": "उपजातिः"}},
{"c": "22", "n": "98", "i": 2769, "v": "वर्षातपानावरणं चिराय काष्ठौघमालम्ब्य समुत्थितेषु । बालेषु ताराकवकेष्विहैकं विकस्वरीभूतमवैमि चन्द्रम् ॥", "ch": {"n": "उपजातिः"}},
{"c": "22", "n": "99", "i": 2770, "v": "दिनावसाने तरणेरकस्मान्निमज्जनाद्विश्वविलोचनानि । अस्य प्रसादादुडुपस्य नक्तं तमोविपद्द्वीपवतीं तरन्ति ॥", "ch": {"n": "उपजातिः"}},
{"c": "22", "n": "100", "i": 2771, "v": "किं नाक्ष्णि नोऽपि क्षणिकोऽणुकोऽयं भानस्ति तेजोमयबिन्दुरिन्दुः । अत्रेस्तु नेत्रे घटते यदासीन्मासेन नाशी महतो महीयान् ॥", "ch": {"n": "इन्द्रवज्रा"}},
{"c": "22", "n": "101", "i": 2772, "v": "त्रातुं पतिं नौषधयः स्वशक्त्या मन्त्रेण विप्राः क्षयिणं न शेकुः । एनं पयोधिर्मणिभिर्न पुत्रं सुधा प्रभावैर्न निजाश्रयं वा ॥", "ch": {"n": "उपजातिः"}},
{"c": "22", "n": "102", "i": 2773, "v": "मृषा निशानाथमहः सुधा वा हरेदसौ वा न जराविनाशौ । पीत्वा कथं नापरथा चकोरा विधोर्मरीचीनजरामराः स्युः ॥", "ch": {"n": "उपजातिः"}},
{"c": "22", "n": "103", "i": 2774, "v": "वाणीभिराभिः परिपत्त्रिमाभिर्नरेन्द्रमानन्दजडं चकार । मुहूर्तमाश्चर्यरसेन भैमी हैमीव वृष्टिः स्तिमितं च तं सा ॥", "ch": {"n": "उपजातिः"}},
{"c": "22", "n": "104", "i": 2775, "v": "इतो मुखाद्वागियमाविरासीत्पीयूषधारामधुरेति जल्पन् । अचुम्बदस्याः स मुखेन्दुबिम्बं संवावदूकश्रियमम्बुजानाम् ॥", "ch": {"n": "उपजातिः"}},
{"c": "22", "n": "105", "i": 2776, "v": "प्रियेण साथ प्रियमेवमुक्ता विदर्भभूमीपतिवंशमुक्ता । स्मितांशुजालं विततार तारा दिवः स्फुरन्तीव कृतावतारा ॥", "ch": {"n": "उपेन्द्रवज्रा"}},
{"c": "22", "n": "106", "i": 2777, "v": "स्ववर्णना न स्वयमर्हतीति नियुज्य मां त्वन्मुखमिन्दुरूपम् । स्थानेऽत्युदास्ते शशिनः प्रशस्तौ धरातुरासाहमिति स्म साह ॥", "ch": {"n": "उपजातिः"}},
{"c": "22", "n": "107", "i": 2778, "v": "तयेरितः प्राणसमः सुमुख्या गिरं परीहासरसोत्किरां सः । भूलोकसारः स्मितवाक्तुषारभानुं भणिष्यन्सुभगां बभाण ॥", "ch": {"n": "उपजातिः"}},
{"c": "22", "n": "108", "i": 2779, "v": "तवानने जातचरीं निपीय गीतिं तदाकर्णनलोलुपोऽयम् । हातुं नु जातु स्पृहयत्यवैमि विधुं मृगस्त्वद्वदनभ्रमेण ॥", "ch": {"n": "उपजातिः"}},
{"c": "22", "n": "109", "i": 2780, "v": "इन्दोर्भ्रमेणोपगमाय योग्ये जिह्वा तवास्ये विधुवास्तुमन्तम् । गीत्या मृगं कर्षतु भन्त्स्यता किं पाशीबभूवे श्रवणद्वयेन ॥", "ch": {"n": "इन्द्रवज्रा"}},
{"c": "22", "n": "110", "i": 2781, "v": "आप्यायनाद्वा रुचिभिः सुधांशोः शैत्यात्तमःकाननजन्मनो वा । यावन्निशायामथ घर्मदुःस्थस्तावद्व्रजत्यह्नि न शब्दपान्थः ॥", "ch": {"n": "इन्द्रवज्रा"}},
{"c": "22", "n": "111", "i": 2782, "v": "दूरेऽपि तत्तावकगानपानाल्लब्धावधिः स्वादुरसोपभोगे । अवज्ञयैव क्षिपति क्षपायाः पतिः खलु स्वान्यमृतानि भासः ॥", "ch": {"n": "उपजातिः"}},
{"c": "22", "n": "112", "i": 2783, "v": "अस्मिन्न विस्मापयतेऽयमस्मांश्चक्षुर्बभूवैष यदादिपुंसः । तदत्रिनेत्रादुदितस्य तन्वि कुलानुरूपं किल रूपमस्य ॥", "ch": {"n": "उपजातिः"}},
{"c": "22", "n": "113", "i": 2784, "v": "आभिर्मृगेन्द्रोदरि कौमुदीभिः क्षीरस्य धाराभिरिव क्षणेन । अक्षालि नीली रुचिरम्बरस्था तमोमयीयं रजनीरजक्या ॥", "ch": {"n": "उपजातिः"}},
{"c": "22", "n": "114", "i": 2785, "v": "पयोमुचां मेचकिमानमुच्चैरुच्चाटयामास ऋतुः शरद्या । अपारि वामोरु तयापि किंचिन्न प्रोञ्छितुं लाञ्छनकालिमाष्य ॥", "ch": {"n": "उपजातिः"}},
{"c": "22", "n": "115", "i": 2786, "v": "एकादशैकादशरुद्रमौलीनस्तं यतो यान्ति कलाः किमस्य । प्रविश्य शेषास्तु भवन्ति पञ्चपञ्चेषुतूणीमिषवोऽर्धचन्द्राः ॥", "ch": {"n": "उपजातिः"}},
{"c": "22", "n": "116", "i": 2787, "v": "निरन्तरत्वेन निधाय तन्वि तारासहस्राणि यदि क्रियेत । सुधांशुरन्यः स कलङ्कमुक्तस्तदा त्वदास्यश्रियमाश्रयेत ॥", "ch": {"n": "उपजातिः"}},
{"c": "22", "n": "117", "i": 2788, "v": "यत्पद्ममादित्सु तवाननीयां कुरङ्गलक्ष्मा च मृगाक्षि लक्ष्मीम् । एकार्थलिप्साकृत एष शङ्के शशाङ्कपङ्केरुहयोर्विरोधः ॥", "ch": {"n": "उपजातिः"}},
{"c": "22", "n": "118", "i": 2789, "v": "लब्धं न लेखप्रभुणापि पातुं पीत्वा मुखेन्दोरधरामृतं ते । निपीय देवैर्विघसीकृतायां घृणां विधोरस्य दधे सुधायाम् ॥", "ch": {"n": "उपजातिः"}},
{"c": "22", "n": "119", "i": 2790, "v": "एनं स बिभ्रद्विधुमुत्तमाङ्गे गिरीन्द्रपुत्रीपतिरोषधीशम् । अश्नाति घोरं विषमब्धिजन्म धत्ते भुजङ्गं च विमुक्तशङ्कः ॥", "ch": {"n": "उपजातिः"}},
{"c": "22", "n": "120", "i": 2791, "v": "नास्य द्विजेन्द्रस्य बभूव पश्य दारान्गुरोर्यातवतोऽपि पातः । प्रवृत्तयोऽप्यात्ममयप्रकाशान्नहन्ति न ह्यन्तिमदेहमाप्तान् ॥", "ch": {"n": "उपजातिः"}},
{"c": "22", "n": "121", "i": 2792, "v": "स्वधाकृतं यत्तनयैः पितृभ्यः श्रद्धापवित्रं तिलचित्रमम्भः । चन्द्रं पितृस्थानतयोपतस्थे तदङ्करोचिःखचिता सुधैव ॥", "ch": {"n": "उपजातिः"}},
{"c": "22", "n": "122", "i": 2793, "v": "पश्योच्चसौधस्थितिसौख्यलक्ष्ये त्वत्केलिकुल्याम्बुनि बिम्बमिन्दोः । चिरं निमज्ज्येह सतः प्रियस्य भ्रमेण यच्चुम्बति राजहंसी ॥", "ch": {"n": "उपजातिः"}},
{"c": "22", "n": "123", "i": 2794, "v": "सौवर्गवर्गैरमृतं निपीय कृतोऽह्नि तुच्छः शशलाञ्छनोऽयम् । पूर्णोऽमृतानां निशि तेऽत्र नद्यां मग्नः पुनः स्यात्प्रतिमाच्छलेन ॥", "ch": {"n": "उपजातिः"}},
{"c": "22", "n": "124", "i": 2795, "v": "समं समेते शशिनः करेण प्रसूनपाणाविह कैरविण्याः । विवाहलीलामनयोरिवाह मधुच्छलत्यागजलाभिषेकः ॥", "ch": {"n": "उपेन्द्रवज्रा"}},
{"c": "22", "n": "125", "i": 2796, "v": "विकासिनीलायतपुष्पनेत्रा मृगीयमिन्दीवरिणी वनस्था । विलोकते कान्तमिहोपरिष्टान्मृगं तवैषाननचन्द्रभाजम् ॥", "ch": {"n": "उपेन्द्रवज्रा"}},
{"c": "22", "n": "126", "i": 2797, "v": "तपस्यतामम्बुनि कैरवाणां समाधिभङ्गे विबुधाङ्गनायाः । अवैमि रात्रेरमताधरोष्ठं मुखं मयूखस्मितचारुचन्द्रम् ॥", "ch": {"n": "उपेन्द्रवज्रा"}},
{"c": "22", "n": "127", "i": 2798, "v": "अल्पाङ्कपङ्का विधुमण्डलीयं पीयूषानीरा सरसी स्मरस्य । पानात्सुधानामजलेऽप्यमृत्युं चिह्नं बिभर्त्यत्रभवं स मीनम् ॥", "ch": {"n": "उपजातिः"}},
{"c": "22", "n": "128", "i": 2799, "v": "तारास्थिभूषा शशिजह्नुजाभृच्चन्द्रांशुपांशुच्छुरितद्युतिर्द्यौः । छायापथच्छद्मफणीन्द्रहारा स्वं मूर्तिमाह स्फुटमष्टमूर्तेः ॥", "ch": {"n": "इन्द्रवज्रा"}},
{"c": "22", "n": "129", "i": 2800, "v": "एकैव तारा मुनिलोचनस्य जाता किलैतज्जनकस्य तस्य । ताताधिका संपदभूदियं तु सप्तान्विता विंशतिरस्य यत्ताः ॥", "ch": {"n": "इन्द्रवज्रा"}},
{"c": "22", "n": "130", "i": 2801, "v": "मृगाक्षि यन्मण्डलमेतदिन्दोः स्मरस्य तत्पाण्डुरमातपत्रम् । यः पूर्णिमानन्तरमस्य भङ्गः स च्छत्त्रभङ्गः खलु मन्मथस्य ॥", "ch": {"n": "उपजातिः"}},
{"c": "22", "n": "131", "i": 2802, "v": "दशाननेनापि जगन्ति जित्वा योऽयं पुरापारि न जातु जेतुम् । म्लानिर्विधोर्मानिनि संगतेयं तस्य त्वदेकानननिर्जितस्य ॥", "ch": {"n": "उपजातिः"}},
{"c": "22", "n": "132", "i": 2803, "v": "दृष्टो निजां तावदियन्त्यहानि जयन्नयं पूर्वदशां शशाङ्कः । पूर्णस्त्वदास्येन तुलां गतश्चेदनन्तरं द्रक्ष्यसि भङ्गमस्य ॥", "ch": {"n": "उपजातिः"}},
{"c": "22", "n": "133", "i": 2804, "v": "क्षत्त्राणि रामः परिभूय रामात्क्षत्त्राद्यथाभज्यत स द्विजेन्द्रः । तथैव पद्मानभिभूय सर्वांस्त्वद्वक्त्रपद्मात्परिभूतिमेति ॥", "ch": {"n": "उपजातिः"}},
{"c": "22", "n": "134", "i": 2805, "v": "अन्तः सलक्ष्मीक्रियते सुधांशो रूपेण पश्ये हरिणेन पश्य । इत्येष भैमीमददर्शदस्य कदाचिदन्तं स कदाचिदन्तः ॥", "ch": {"n": "उपजातिः"}},
{"c": "22", "n": "135", "i": 2806, "v": "सागरान्मुनिविलोचनोदराद्यद्द्वयादजनि तेन किं द्विजः । एवमेव च भवन्नयं द्विजः पर्यवस्यति विधुः किमत्रिजः ॥", "ch": {"n": "रथोद्धता"}},
{"c": "22", "n": "136", "i": 2807, "v": "ताराविहारभुवि चन्द्रमयीं चकार यन्मण्डलीं हिमभुवं मृगनाभिवासम् । तेनैव तन्वि सुकृतेन मते जिनस्य स्वर्लोकलोकतिलकत्वमवाप धाता ॥", "ch": {"n": "वसन्ततिलका"}},
{"c": "22", "n": "137", "i": 2808, "v": "इन्दुं मुखाद्बहुतृणं तव यद्गृणन्ति नैनं मृगस्त्यजति तन्मृगतृष्णयेव । अत्येति मोहमहिमा न हिमांशुबिम्बलक्ष्मीविडम्बिमुखि वित्तिषु पाशवीषु ॥", "ch": {"n": "वसन्ततिलका"}},
{"c": "22", "n": "138", "i": 2809, "v": "स्वर्भानुना प्रसभपानविभीषिकाभिर्दुःखाकृतैनमवधूय सुधासुधांशुम् । स्वं निह्नुते शितिमचिह्नममुष्य रागैस्ताम्बूलताम्रमवलम्ब्य तवाधरोष्ठम् ॥", "ch": {"n": "वसन्ततिलका"}},
{"c": "22", "n": "139", "i": 2810, "v": "हर्यक्षीभवतः कुरङ्गमुदरे प्रक्षिप्य यद्वा शशं जातस्फीततनोरमुष्य हरिता सूतस्य पत्न्या हरेः । भङ्गस्त्वद्वदनाम्बुजादजनि यत्पद्मात्तदेकाकिनः स्यादेकः पुनरस्य स प्रतिभटो यः सिंहिकायाः सुतः ॥", "ch": {"n": "शार्दूलविक्रीडितम्"}},
{"c": "22", "n": "140", "i": 2811, "v": "यत्पूजां नयनद्वयोत्पलमयीं वेधा व्यधात्पद्मभूर्वाक्पारीणरुचिः स चेन्मुखमयं पद्मः प्रिये तावकम् । कः शीतांशुरसौ तदा मखमृगव्याधोत्तमाङ्गस्थलस्थास्नुस्वस्तटिनीतटावनिवनीवानीरवासी बकः ॥", "ch": {"n": "शार्दूलविक्रीडितम्"}},
{"c": "22", "n": "141", "i": 2812, "v": "जातं शातक्रतव्यां हरिति विहरतः काकतालीयमस्यामश्यामत्वैकमत्यस्थितसकलकलानिर्मितेर्निर्मलस्य । इन्दोरिन्दीवराभं बलविजयिगजग्रामणीगण्डपिण्डद्वन्द्वापादानदानद्रवलवलगनादङ्कमङ्के विशङ्के ॥", "ch": {"n": "स्रग्धरा"}},
{"c": "22", "n": "142", "i": 2813, "v": "अंशं षोडषमामनन्ति रजनीभर्तुः कलां वृत्तयत्न्येनं पञ्चदशैव ताः प्रतिपदाद्याराकवर्धिष्णवः । या शेषा पुनरुद्धृता तिथिमृते सा किं हरालंकृतिस्तस्याः स्थानबिलं कलङ्कमिह किं पश्यामि सश्यामिकम् ॥", "ch": {"n": "शार्दूलविक्रीडितम्"}},
{"c": "22", "n": "143", "i": 2814, "v": "ज्योत्स्नामादयते चकोरशिशुना द्राघीयसी लोचने लिप्सुर्मूलमिवोपजीवितुमितः संतपर्णात्मीकृतात् । अङ्के रङ्कुमयं करोति च परिस्प्रष्टुं तदेवादृतस्त्वद्वत्त्रं नयनश्रियाप्यनधिकं मुग्धे विधित्सुर्विधुः ॥", "ch": {"n": "शार्दूलविक्रीडितम्"}},
{"c": "22", "n": "144", "i": 2815, "v": "लावण्येन तवास्यमेव बहुना तत्पात्रमात्रस्पृशा चन्द्रः प्रोञ्छनलब्धतार्धमलिनेनारम्भि शेषेण तु । निर्माय द्वयमेतदप्सु विधिना पाणी खलु क्षालितौ तल्लेशैरधुनापि नीरनिलयैरम्भोजमारभ्यते ॥", "ch": {"n": "शार्दूलविक्रीडितम्"}},
{"c": "22", "n": "145", "i": 2816, "v": "लावण्येन तवाखिलेन वदनं तत्पात्रमात्रस्पृशा चन्द्रः प्रोञ्छनलब्धतार्धमलिनेनारम्भि शेषेण यः । तल्लेखापि शिखामणिः सुषमयाहंकृत्य शंभोरभूदब्जं तस्य पदं यदस्पृशदतः पद्मं च सन्न श्रियाः ॥", "ch": {"n": "शार्दूलविक्रीडितम्"}},
{"c": "22", "n": "146", "i": 2817, "v": "सपीतेः संप्रीतेरजनि रजनीशः परिषदा परीतस्ताराणां दिनमणिमणिग्रावमणिकः । प्रिये पश्योत्प्रेक्षाकविभिरभिधानाय सुशकः सुधामभ्युद्धर्तुं धृतशशकनीलाश्मचषकः ॥", "ch": {"n": "शिखरिणी"}},
{"c": "22", "n": "147", "i": 2818, "v": "आस्यं शीतमयूखमण्डलगुणानाकृष्य ते निर्मितं शङ्के सुन्दरि शर्वरीपरिवृढस्तेनैष दोषाकरः । आदायेन्दुमृगादपीह निहिते पश्यामि सारं दृशौ त्वद्वक्त्रे सति वा विधौ धृतिमयं दध्यादनन्धः कुतः ॥", "ch": {"n": "शार्दूलविक्रीडितम्"}},
{"c": "22", "n": "148", "i": 2819, "v": "शुचिरुचिमुडुगणमगणनममुमतिकलयसि कृशतनु न गगनतटमनु । प्रतिनिशशशितलविगलदमृतभृतरविरथहयचयखुरबिलकुलमिव ॥"},
{"c": "22", "n": "149", "i": 2820, "v": "उपनतमुडुपुष्पजातमास्ते भवतु जनः परिचारकस्तवायम् । तिलतिलकितपर्पटाभमिन्दुं वितर निवेद्यमुपास्स्व पञ्चबाणम् ॥", "ch": {"n": "पुष्पिताग्रा"}},
{"c": "22", "n": "150", "i": 2821, "v": "स्वर्भानुप्रतिवारपारणमिलद्दन्तौघयन्त्रोद्भवश्वभ्रालीपतयालुदीधितिसुधासारस्तुषारद्युतिः । पुष्पेष्वासनतत्प्रियापरिणयानन्दाभिषेकोत्सवे देवः प्राप्तसहस्रधारकलशश्रीरस्तु नस्तुष्टये ॥", "ch": {"n": "शार्दूलविक्रीडितम्"}},
{"c": "22", "n": "151", "i": 2822, "v": "श्रीहर्षं कविराजराजिमुकुटालंकारहीरः सुतं श्रीहीरः सुषुवे जितेन्द्रियचयं मामल्लदेवी च यम् । द्वाविंशो नवसाहसाङ्कचरिते चम्पूकृतोऽयं महाकाव्ये तस्य कृतौ नलीयचरिते सर्गो निसर्गोज्ज्वलः ॥", "ch": {"n": "शार्दूलविक्रीडितम्"}},
{"c": "22", "n": "152", "i": 2823, "v": "यथा यूनस्तद्वत्परमरमणीयापि रमणी कुमाराणामन्तःकरणहरणं नैव कुरुते । मदुक्तिश्चेदन्तर्मदयति सुधीभूय सुधियः किमस्या नाम स्यादरसपुरुषानादरभरैः ॥", "ch": {"n": "शिखरिणी"}},
{"c": "22", "n": "153", "i": 2824, "v": "दिशि दिशि गिरिग्रावाणः स्वां वमन्तु सरस्वतीं तुलयतु मिथस्तामापातस्फुरद्ध्वनिडम्बराम् । स परमपरः क्षीरोदन्वान्यदीयमुदीयते मथितुरमृतं खेदच्छेदि प्रमोदनमोदनम् ॥", "ch": {"n": "हरिणी"}},
{"c": "22", "n": "154", "i": 2825, "v": "ग्रन्थग्रन्थिरिह क्वचित्क्वचिदपि न्यासि प्रयत्नान्मया प्राज्ञंमन्यमना हठेन पठिती मास्मिन्खलः खेलतु । श्रद्धाराद्धगुरुश्लथीकृतदृढग्रन्थिः समासादयत्वेतत्काव्यरसोर्मिमज्जनसुखव्यासज्जनं सज्जनः ॥", "ch": {"n": "शार्दूलविक्रीडितम्"}},
{"c": "22", "n": "155", "i": 2826, "v": "ताम्बूलद्वयमासनं च लभते यः कान्यकुब्जेश्वराद्यः साक्षात्कुरुते समाधिषु परं ब्रह्म प्रमोदार्णवम् । यत्काव्यं मधुवर्षि धर्षितपरास्तर्केषु यस्योक्तयः श्रीश्रीहर्षकवेः कृतिः कृतिमुदे तस्याभ्युदीयादियम् ॥", "ch": {"n": "शार्दूलविक्रीडितम्"}}]
}